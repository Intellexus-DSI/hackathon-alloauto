@## / /
rgya gar skad du /
shrI pa ra mA t+ya TI ka /
bod skad du /
dpal mchog dang po'i rgya cher bshad pa /
gsung gi mnga' bdag 'jam dpal gzhon nur gyur pa la phyag 'tshal lo / /
khyab bdag dngos kun bdag nyid can / /
rdo rje sems dpa' phyag 'tshal te / /
dpal mchog dang po bde ba che / /
ci nus par ni rnam par dbye / /
'di skad bdag gis thos pa zhes bya ba la sogs pa 'di'i brjod par bya ba dang /
'brel pa ni gang zhig yin /
dgos pa dang /
dgos pa'i yang dgos pa ni ci zhig yod ce na /
de brjod par bya ste /
dpal mchog dang po zhes bya ba ni rgyud 'di nyid yin la /
'di nyid kyi 'di skad bdag gis zhes bya ba nas brtsams te /
rdo rje 'dzin pa nyid ces bya ba la /
dpal mchog dang po ni rdo rje 'chang chen po'i mtshan nyid bdag dang gzhan gyi don phun sum tshogs pa ston par byed pa gleng gzhi ste /
dang po sbyor ba'i ting nge 'dzin ston pa yin te /
de yang dpal mchog dang po rdo rje 'chang chen po'i bdag dang gzhan gyi don phun sum tshogs pa chen pos gdul bya rnams kyi mngon par 'dod pa bskyed par bya ba'i phyir /
gsungs pa'i thabs kyi phyogs gcig gis ngo bo dang po'i sbyor ba'i ting nge 'dzin bsgoms pas mngon par 'dod pa skyes pa'i gdul bya rnams kyis /
dpal mchog dang po ste rdo rje 'dzin pa chen po mngon du bya ba'i phyir thabs ma lus par bstan pa'i don to / /
de nas bcom ldan 'das zhes bya ba nas brtsams te /
rdo rje sems dpa' chen pos gsungs pa la mngon par bstod do zhes bya ba'i bar gyis rgyud ston par mdzad pa yin no / /
de la thabs kyi rab tu dbye ba brjod par bya ste /
de yang ting nge 'dzin nyid ni rdo rje 'dzin pa chen po mngon sum du bya ba'i thabs yin pas /
'di skad bdag gis thos pa zhes bya ba nas brtsams te /
gsang ba'i rdo rje zhes bya ba'i ting nge 'dzin la snyoms par zhugs nas so zhes bya ba'i bar gyis de'i bshad pas ni dang po'i sbyor ba la sogs pa'i ting nge 'dzin gsum gsungs pa yin te /
dbang bskur ba dang /
dam tshig thob pas ni thabs de la 'jug par bya'o zhes 'di'i don bstan par bya ba'i phyir de nas rdo rje zhes bya ba nas brtsams te /
dkyil 'khor chen po zhes bya ba'i bar 'di'i bshad pas ni /
slob dpon gyi las dang 'jug pa la sogs pa'i cho ga rgya cher gsungs pa yin no / /
dbang bskur ba dang dam tshig thob pa la slob dpon gyi dngos grub kyi ye shes bstan par bya'o zhes pa 'di'i don bstan par bya ba'i phyir /
de nas cho ga bshad de zhes bya ba nas /
dam tshig chen po 'di de kho na nyid rdo rje zhes bya ba'i rtog pa'i rgyal po rdzogs so zhes bya ba 'di'i bar gyi bshad pas ni dngos grub kyi ye shes gsungs pa yin no / /
bcom ldan 'das rdo rje 'dzin pa chen po zhes bya ba ni /
dam tshig chen po'i de kho na nyid rdo rje byin gyis rlob pa'i dkyil 'khor chen po'i bsdus pa'i don bstan pa yin te /
'dod chags kyis 'dod chags spang bar bya ba'i phyir 'di ltar dkyil 'khor chen po gsungs pa yin no / /
cha mnyam pa la spyod pa'i sems can rnams rjes su 'dzin par byed pa /
de bzhin gshegs pa thams cad kyi de kho na nyid rdo rje dam tshig chen po'i dkyil 'khor gyi bsdus pa'i don bshad par bya ste /
de la de nas bcom ldan 'das zhes bya ba nas brtsams te /
de myur du bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro zhes bya ba'i bar gyi bshad pas ni 'dir dang po'i sbyor ba gsungs pa yin no / /
de skad ces bya ba nas brtsams te /
sems dpa' chen po bzhad pa chen po zhes pa'i bar gyi bshad pas ni /
dkyil 'khor gyi rgyal po zhes bya ba'i ting nge 'dzin gnyis pa gsungs pa yin no / /
'phags pa gsang ba'i tshogs mthon po las gsungs pa'i tshul gyis ni las kyi mchog ces bya ba'i ting nge 'dzin gsungs pa yin par shes par bya'o / /
dbang bskur ba dang dam tshig thob pas bzlas brjod dang bsgom par bya'o zhes bya ba 'di'i don bstan par bya ba'i phyir /
de nas bcom ldan 'das zhes bya ba nas brtsams te /
dam tshig chen po'i dkyil 'khor ro zhes bya ba'i bshad pas ni slob dpon gyi las kyi cho ga dang /
slob ma gzhug pa la sogs pa'i cho ga rgyas par gsungs pa yin no / /
dbang bskur ba dang dam tshig thob pa la 'di ltar slob dpon gyis dngos grub kyi ye shes bstan par bya'o zhes bya ba 'di'i don bstan par bya ba'i phyir /
de nas sgrub pa bshad de zhes bya ba nas brtsams te /
de bzhin gshegs pa thams cad kyi de kho na nyid rdo rje dam tshig ces bya ba'i rtog pa'i rgyal po rdzogs so zhes bya ba'i bar gyi bshad pa brjod pa yin te /
de bzhin gshegs pa'i dkyil 'khor gyi bsdus pa'i don rdzogs so // //
khros pas khro ba spang bar bya ba'i phyir gdug cing gtum pa'i sems can rnams rjes su 'dzin par byed pa khams gsum rnam par rgyal ba rdo rje byin gyis rlob pa'i dkyil 'khor chen po'i bsdus pa'i don bshad par bya ste /
de la de nas bcom ldan 'das zhes bya ba nas brtsams te /
gdul ba'i dbang du nye bar bzung ste /
myur du bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro zhes bya ba'i bar gyi bshad pas ni dang po'i sbyor ba'i ting nge 'dzin gsungs pa yin no / /
de nas phyag na rdo rje zhes bya ba nas brtsams te /
bza' la sogs pa'i dkyil 'khor gyi phyi rol na gnas pa de dag kyang zhes bya ba'i bar gyi bshad pas ni /
khro bo'i dkyil 'khor gyi dkyil 'khor mchog ces bya ba'i ting nge 'dzin gnyis pa gsungs pa yin no / /
'dus na byin gyis brlabs te zhes bya ba nas brtsams te /
las kyi mchog ces bya ba'i ting nge 'dzin gsum pa gsungs pa yin no / /
khams gsum rnam par rgyal ba rdo rjes byin gyis brlabs pa'i dkyil 'khor chen po gsungs pa'i dngos grub de la dbang bskur ba dang /
dam tshig thob pa des bsgrub par bya'o zhes bstan par bya ba'i phyir /
de nas bcom ldan 'das zhes bya ba nas brtsams te /
rdo rje'i dkyil 'khor zhes bya ba'i bar gyi bshad pas ni /
slob dpon gyi las kyi cho ga dang slob ma gzhug pa la sogs pa'i cho ga rgyas par gsungs pa yin la /
dkyil 'khor 'di nyid du dbang bskur ba dang /
dam tshig thob pa rnams la slob dpon gyi dngos grub kyi ye shes nye bar bstan par bya'o zhes bya ba 'di'i don bshad par bya ba'i phyir /
de nas sgrub pa bshad do zhes bya ba nas brtsams te /
khams gsum rnam par rgyal ba rdo rje dam tshig ces bya ba'i rtog pa'i rgyal po rdzogs so zhes bya ba'i bar gyis bshad par mdzad pa yin te /
khams gsum rnam par rgyal ba rdo rjes byin gyis brlabs pa'i dkyil 'khor chen po'i bsdus pa'i don rdzogs so // //
gti mug gi gnyen por gyur pa 'gro ba thams cad 'dul ba'i dkyil 'khor chen po'i bsdus pa'i don bshad par bya ste /
de nas bcom ldan 'das ngo bo nyid kyis dag pa zhes bya ba nas brtsams te /
yang dag par rdzogs pa'i byang chub mngon par rdzogs par 'tshang rgya bar 'gyur ro zhes bya ba'i bar gyi bshad pas ni dang po'i sbyor ba'i ting nge 'dzin gsungs pa yin no / /
de nas bcom ldan 'das 'jig rten dbang phyug ces bya ba nas brtsams te /
dkyil 'khor dang po'i sbyor bas bzhugs so zhes bya ba'i bar gyi bshad pas ni /
'gro ba thams cad 'dul ba'i dkyil 'khor chen po'i dkyil 'khor gyi rgyal po mchog ces bya ba'i ting nge 'dzin gnyis pa gsungs pa yin no / /
'dus nas byin gyis brlabs te zhes bya ba nas brtsams te /
las kyi mchog ces bya ba'i ting nge 'dzin gsum pa gsungs pa yin par shes par bya'o / /
'di nyid du dbang bskur ba dang dam tshig thob pas bzlas brjod dang /
bsgom pa bya'o zhes bya ba 'di'i don bstan par bya ba'i phyir de nas bcom ldan 'das spyan ras gzigs dbang phyug ces bya ba nas brtsams te /
ye shes kyi dkyil 'khor ro zhes bya ba'i bar gyi bshad pas ni /
slob dpon gyi las kyi cho ga dang slob ma gzhug pa la sogs pa'i las kyi cho ga rgyas par gsungs pa yin no / /
'di nyid du dbang bskur ba dang dam tshig thob pa rnams la /
slob dpon gyis rgyud las gsungs pa'i dngos grub kyi ye shes bstan par bya'o zhes bya ba 'di'i don bstan par bya ba'i phyir de nas bsgrub pa bshad de zhes bya ba nas nyon mongs pa thams cad rnam par dag pa'i dam tshig ces bya ba'i rtog pa'i rgyal po rdzogs so zhes bya ba'i bar gyis bshad par mdzad pa yin te /
'gro ba thams cad 'dul ba'i dkyil 'khor chen po'i bsdus pa'i don bstan pa rdzogs so // //
ser sna'i gnyen por gyur pa bsam pa thams cad yongs su rdzogs pa nor bu rin po che'i dam tshig gi dkyil 'khor bsdus pa'i don bshad par bya ste /
de nas bcom ldan 'das khams gsum gyi bdag po zhes bya ba nas brtsams te /
lus dang ngag dang yid thams cad kyi bde ba rab tu thob pas yang dag par gnas so zhes bya ba'i bar gyis dang po'i sbyor ba'i ting nge 'dzin gsungs pa yin no / /
de nas nam mkha'i snying po zhes bya ba nas brtsams te /
byang chub sems dpa'i gzugs kyis gnas so zhes bya ba'i bar gyi bshad pas ni bsam pa thams cad yongs su rdzogs par byed pa nor bu rin po che'i dam tshig gi dkyil 'khor gyi mchog ces bya ba'i ting nge 'dzin gnyis pa gsungs pa yin no / /
'dus nas byin gyis brlabs te zhes bya ba nas brtsams te /
las kyi mchog ces bya ba'i ting nge 'dzin gsum pa gsungs pa yin par shes par bya'o / /
dkyil 'khor 'di nyid du dbang bskur ba dang dam tshig thob pas bzlas brjod dang bsgom par bya'o zhes bya ba'i don bshad par bya ba'i phyir /
de nas bcom ldan 'das nam mkha'i snying po zhes bya ba nas brtsams te /
rdo rje rin chen gyi dkyil 'khor ro zhes bya ba'i bar gyi bshad pas ni slob dpon gyi las kyi cho ga dang slob ma gzhug pa la sogs pa'i cho ga gsungs pa yin no / /
dbang bskur ba dang /
dam tshig thob pa rnams la slob dpon gyi dngos grub kyi ye shes bslab par bya'o zhes bya ba'i don bshad par bya ba'i phyir /
de nas sgrub pa bshad de zhes bya ba nas rtog pa'i rgyal po chen po zhes pa'i bar gyis bshad par mdzad de rdo rje rin chen gyi dkyil 'khor gyi bsdus pa'i don rdzogs so // //
de bzhin gshegs pa thams cad kyi sku dang gsung dang thugs rdo rje dang gcig tu byas nas rang bzhin gyis 'od gsal bar bstan cing brtson 'grus kyi pha rol tu phyin pa'i mtshan nyid can /
rdo rje khu tshur gyi bsgom pa gtso bor byas pa'i phyag rgya dang dam tshig gi rnam pa thams cad kyi dkyil 'khor chen po'i bsdus pa'i don bshad par bya ste /
de nas bcom ldan 'das zhes bya ba nas brtsams te /
mngon par rdzogs par 'tshang rgya bar 'gyur ro zhes bya ba'i bar gyi bshad pas ni dang po'i sbyor ba'i ting nge 'dzin gsungs pa yin no / /
de nas bcom ldan 'das rdo rje khu tshur zhes bya ba nas dkyil 'khor gyi tshul gyis bzhugs so zhes bya ba'i bar gyi bshad pas ni phyag rgya dang /
rdo rje'i dam tshig thams cad kyi dkyil 'khor chen po'i dkyil 'khor gyi mchog ting nge 'dzin gnyis pa gsungs pa yin no / /
'dus nas byin gyis brlabs te zhes bya ba nas brtsams te /
las kyi mchog gi ting nge 'dzin gsum pa gsungs pa yin par shes par bya'o / /
dbang bskur ba dang dam tshig thob pas bzlas brjod dang bsgom pa bya'o zhes bya ba'i don bshad par bya ba'i phyir /
de nas bcom ldan 'das zhes bya ba nas phyag rgya thams cad kyi dkyil 'khor ro zhes bya ba'i bar gyi bshad pas ni /
slob dpon gyi las kyi cho ga dang slob ma zhugs pa la sogs pa'i las kyi cho ga rgyas par gsungs pa yin no / /
dbang bskur ba dang dam tshig thob pa nyid la slob dpon gyi dngos grub kyi ye shes bslab par bya'o zhes bya ba 'di'i don bstan par bya ba'i phyir /
dngos grub sgrub pa yang de bzhin te zhes bya ba nas phyag rgya dkyil 'khor thams cad kyi khu tshur gyi dam tshig ces pa rtog pa'i rgyal po zhes bya ba'i bar gyis bshad par mdzad pa yin te /
phyag rgya thams cad kyi dkyil 'khor gyi bsdus pa'i don bstan pa rdzogs so // //
shes rab kyi pha rol tu phyin pa gtso bor gyur pa'i 'khor lo ltar yi ge bskor ba'i dam tshig gi dkyil 'khor gyi bsdus pa'i don bshad par bya ste /
de nas bcom ldan 'das zhes bya ba nas shes rab kyi pha rol tu phyin pa yongs su dag pa'o zhes bya ba'i bar gyi bshad pas ni dang po'i sbyor ba'i ting nge 'dzin gsungs pa yin no / /
de nas bcom ldan 'das 'jam dpal zhes bya ba nas gcig tu 'dus par gyur pas dang po'i sbyor ba'i dkyil 'khor gyi sbyor bas gnas so zhes bya ba'i bar gyi bshad pas ni 'khor lo ltar yi ge bskor ba'i dkyil 'khor gyi dkyil 'khor mchog ces bya ba'i ting nge 'dzin gnyis pa gsungs pa yin no / /
'dus nas byin gyis brlabs te zhes bya ba nas brtsams te /
las kyi mchog ces bya ba'i ting nge 'dzin gsum gsungs pa yin par shes par bya'o / /
dbang bskur ba dang dam tshig thob pas bzlas brjod dang bsgom par bya'o zhes bya ba'i don bstan par bya ba'i phyir /
de nas 'jam dpal gzhon nur gyur pa zhes bya ba nas chos kyi dkyil 'khor ro zhes bya ba'i bar gyi bshad pas slob dpon gyi las kyi cho ga dang slob ma zhugs pa la sogs pa cho ga rgyas par gsungs pa yin no / /
dbang bskur ba dang dam tshig thob pa nyid la slob dpon gyi dngos grub kyi ye shes bslab par bya'o zhes bya ba'i cho ga bstan par bya ba'i phyir /
bsgrubs nas de bzhin du zhes bya ba nas 'khor lo ltar yi ge bskor ba'i dam tshig ces bya ba'i rtog pa'i rgyal po zhes bya ba'i bar gyis bshad pa mdzad pa yin te chos kyi dkyil 'khor gyi bsdus pa'i don rdzogs so // //
rigs thams cad kyi dkyil 'khor du 'jug pa'i rgyur gyur pa'i rdo rje'i 'khor lo'i dkyil 'khor gyi bsdus pa'i don bshad par bya ste /
de nas bcom ldan 'das de bzhin gshegs pa thams cad 'khor lo'i nang du rtogs pa zhes bya ba nas rdo rje thams cad la 'jug pa la yang dag par gnas so zhes bya ba'i bar gyi bshad pas ni /
dang po'i sbyor ba'i ting nge 'dzin gsungs pa yin no / /
de nas sems bskyed ma thag tu chos kyi 'khor lo bskor ba zhes bya ba nas /
dang po'i dkyil 'khor gyi sbyor bas gnas so zhes bya ba'i bar gyi bshad pas ni dkyil 'khor gyi mchog ces bya ba'i ting nge 'dzin gnyis pa gsungs pa yin no / /
'dus nas byin gyis brlabs te /
las bya ba la sogs pas ni las kyi mchog gsungs pa yin par shes par bya'o / /
dbang bskur ba dang dam tshig thob pas bzlas brjod dang bsgom pa bya'o zhes bya bar bstan par bya ba'i phyir de nas bcom ldan 'das zhes bya ba nas brtsams te /
slob ma rnams kyi zhes bya ba'i bar gyi bshad pa rnams slob dpon gyi las kyi cho ga dang /
slob ma zhugs pa la sogs pa'i cho ga rgyas par gsungs pa yin no / /
dbang bskur ba dang /
dam tshig thob pa nyid la slob dpon gyis dngos grub kyi ye shes bslab par bya'o zhes bya ba'i cho ga bstan par bya ba'i phyir /
bsgrubs na zhes bya ba nas brtsams te /
dkyil 'khor thams cad kyi rdo rje dam tshig ces bya ba'i rtog pa'i rgyal po zhes bya ba'i bar gyis bshad par mdzad pa yin te /
rdo rje 'khor lo'i dkyil 'khor gyi bsdus pa'i don rdzogs so // //
tshogs yongs su rdzogs par byed pa'i rgyur gyur pa nam mkha' mdzod kyi dkyil 'khor gyi bsdus pa'i don bshad par bya ste /
de nas bcom ldan 'das mchod pa thams cad kyi cho ga rgyas par zhes bya ba nas brtsams te /
mchod pa'i cho ga rgyas pa'o zhes bya ba'i bar gyi bshad pas dang po'i sbyor ba'i ting nge 'dzin gsungs pa yin no / /
de nas bcom ldan 'das nam mkha'i mdzod ces bya ba nas dkyil 'khor chen po'i sbyor bas gnas so zhes bya ba'i bar gyi bshad pas mchod pa thams cad kyi mchog don yod pa'i dam tshig gi dkyil 'khor gyi mchog gsungs pa yin no / /
'dus nas byin gyis brlabs te zhes bya ba nas brtsams te /
las kyi mchog ces bya ba'i ting nge 'dzin gsungs pa yin par shes par bya'o / /
dbang bskur ba dang dam tshig thob pas bzlas brjod dang bsgom pa bya'o zhes bya ba 'di'i cho ga bstan par bya ba'i phyir /
de nas byang chub sems dpa' nam mkha'i mdzod ces bya ba nas las kyi dkyil 'khor ro zhes bya ba'i bar gyi bshad pas /
slob dpon gyi las kyi cho ga dang /
slob ma zhugs pa la sogs pa las kyi cho ga rgyas par gsungs pa yin no / /
dbang bskur ba dang /
dam tshig thob pa nyid la slob dpon gyi dngos grub bsgrub pa'i ye shes bslab par bya'o zhes bya ba'i don bshad par bya ba'i phyir /
de nas sgrub pa zhes bya ba nas brtsams te /
rdo rje sna tshogs pa'i dam tshig ces bya ba'i rtog pa'i rgyal po zhes bya ba'i bar gyis bstan par mdzad pa yin te /
nam mkha'i mdzod kyi dkyil 'khor gyi bsdus pa'i don rdzogs so // //
bsrung ba'i las kyi gtso bor gyur pa rdo rje gnod sbyin gyi dkyil 'khor gyi bsdus pa'i don bshad par bya ste /
de nas bcom ldan 'das gdug pa thams cad 'dul ba langs te zhes bya ba nas /
thams cad 'dul ba ni byang chub bo zhes bya ba'i bar gyi bshad pas dang po'i sbyor ba'i ting nge 'dzin gsungs pa yin no / /
de nas bdud thams cad rab tu 'joms pa zhes bya ba nas dang po'i dkyil 'khor gyi sbyor bas 'dug go zhes bya ba'i bar gyi bshad pas gdug pa thams cad 'dul bar byin gyis brlabs pa rdo rje gnod sbyin gyi dkyil 'khor gyi mchog ces bya ba'i ting nge 'dzin gnyis pa gsungs pa yin no / /
de nas 'dus nas byin gyis brlabs te zhes bya ba nas brtsams te /
las kyi mchog ces bya ba'i ting nge 'dzin gsum pa gsungs pa yin par shes par bya'o / /
dbang bskur ba dang dam tshig thob pas bzlas brjod dang bsgom pa bya'o zhes bya ba 'di'i don bstan par bya ste /
de nas rdo rje gnod sbyin zhes bya ba nas brtsams te /
phyag na rdo rje'i dkyil 'khor ro zhes bya ba'i bar gyi bshad pas ni /
slob dpon gyi las kyi cho ga dang slob ma gzhug pa la sogs pa'i las kyi cho ga rgyas par gsungs pa yin no / /
dbang bskur ba dang dam tshig thob pa nyid la slob dpon gyis bsgrub pa'i ye shes bslab par bya'o zhes bya ba'i don bstan par bya ba'i phyir /
de nas bsgrubs na zhes bya ba nas /
rtog pa'i rgyal po chen po rdzogs so zhes bya ba'i bar gyis bshad pa mdzad pa yin te rdo rje gnod sbyin gyi dkyil 'khor gyi bsdus pa'i don rdzogs so // //
rigs thams cad kyi rang gi sku'i dkyil 'khor sems can thams cad rjes su 'dzin par byed pa'i bsdus pa'i dkyil 'khor gyi bsdus pa'i don bshad par bya ste /
de nas bcom ldan 'das thams cad mnyam pa nyid la rab tu gnas pa zhes bya ba nas brtsams te /
shes rab kyi pha rol tu phyin pa nyid du shes par bya'o zhes bya ba'i bar gyi bshad pas ni dang po'i sbyor ba'i ting nge 'dzin gsungs pa yin no / /
de nas bcom ldan 'das zhes bya ba nas brtsams te /
dkyil 'khor chen por rab tu zhugs so zhes bya ba'i bar gyi bshad pas ni /
dam tshig thams cad kyi rdo rje dam tshig chen po'i dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa gsungs pa yin no / /
de nas 'dul nas byin gyis brlabs te zhes bya ba nas brtsams te /
las kyi mchog ces bya ba'i ting nge 'dzin gsum pa gsungs pa yin par shes par bya'o / /
dbang bskur ba dang dam tshig thob pas bzlas brjod dang bsgom par bya'o zhes bya ba bstan par bya ba'i phyir /
de nas phyag na rdo rje zhes bya ba nas brtsams te /
de ni cho ga rgyas pa yin no zhes bya ba'i bar gyi bshad pas slob dpon gyi las kyi cho ga dang slob ma zhugs pa la sogs pa las kyi cho ga rgyas par gsungs pa yin no / /
bsdus pa'i dkyil 'khor gyi don rdzogs so // //
'jig rten pa'i lha rnams la lhag par mos pa'i sems can rnams rjes su 'dzin par byed pa zhi ba rtse gcig pas mtshan pa la sogs pa dkyil 'khor bzhi'i bsdus pa'i don bshad par bya ste /
de nas bcom ldan 'das zhes bya ba nas brtsams te /
rab tu sbyor ba'o zhes bya ba'i bar gyi bshad pas 'jig rten pa'i dkyil 'khor bzhi po'i thun mong gi dang po'i sbyor ba'i ting nge 'dzin gsungs pa yin no / /
de nas phyi rol gyi rdo rje rigs zhes bya ba nas brtsams te /
sngags kyi bar gyi ming gis ni zhi ba rtse gcig pas mtshan pa'i dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa gsungs pa yin no / /
de nas 'dus nas byin gyis brlabs te zhes bya ba nas brtsams te /
zhi ba rtse gcig pa'i dkyil 'khor gyi las kyi mchog ces bya ba'i ting nge 'dzin gsum pa gsungs pa yin par shes par bya'o / /
de nas dkyil 'khor bshad de zhes bya ba nas brtsams te /
dkyil 'khor zhi ba rtse gcig pas mtshan pa'o zhes bya ba'i bar gyi bshad pas ni slob dpon gyi las kyi cho ga dang /
slob ma zhugs pa la sogs pa'i las kyi cho ga rgyas par gsungs pa yin no / /
ma mo'i dkyil 'khor gyi bsdus pa'i don bshad par bya ste /
de la dang po'i sbyor ba'i ting nge 'dzin ni bshad zin to / /
de nas zhes bya ba nas brtsams te yi ge b+h+yo zhes bya ba'i bar gyi bshad pas dkyil 'khor gyi mchog ces bya ba'i ting nge 'dzin gnyis pa gsungs pa yin no / /
de nas 'dus nas byin gyis brlabs te zhes bya ba nas brtsams te /
las kyi mchog ces bya ba'i ting nge 'dzin gsum pa gsungs pa yin par shes par bya'o / /
de nas dkyil 'khor bshad de zhes bya ba nas brtsams te /
phyag rgya'i dkyil 'khor dngos grub thams cad kyi rnal 'byor gyi rang bzhin zhes bya ba'i bar gyi bshad pas ni slob dpon gyi las kyi cho ga dang slob ma zhugs pa la sogs pa'i las kyi cho ga rgyas par gsungs pa yin no / /
ming po gsum gyi dkyil 'khor gyi bsdus pa'i don bshad par bya ste /
'dir yang dang po'i sbyor ba ni bshad zin to / /
de nas sbrang rtsi byed pa la sogs pa zhes bya ba nas brtsams te /
swa zhes bya ba'i bar gyi bshad pas ni ting nge 'dzin gnyis pa gsungs pa yin no / /
gsum pa ni snga ma bzhin du shes par bya'o / /
de nas dkyil 'khor bshad de zhes bya ba nas brtsams te /
dam tshig gi dkyil 'khor ro zhes bya ba'i bar gyi bshad pas ni /
slob dpon gyi las kyi cho ga dang slob ma zhugs pa la sogs pa'i cho ga rgyas par gsungs pa yin no / /
sring mo bzhi'i dkyil 'khor gyi bsdus pa'i don bshad par bya ste /
'dir yang dang po'i sbyor ba ni snga ma de nyid do / /
de nas sring mo bzhis rang gi snying po 'di smras so / /
haM zhes bya ba 'dis ni ting nge 'dzin gnyis pa gsungs pa yin no / /
de nas gsum pa'ang snga ma bzhin du shes par bya'o / /
de nas 'di'i dkyil 'khor bshad de zhes bya ba nas brtsams te /
las kyi dkyil 'khor ro zhes bya ba'i bar gyi bshad pas ni /
de bzhin du slob dpon gyi las kyi cho ga dang slob ma gzhug pa la sogs pa'i cho ga rgya cher gsungs pa yin no / /
phyi rol gyi rdo rje rigs kyi rtog pa'i bsdus pa'i don rdzogs so // //
'jig rten pa dang 'jig rten las 'das pa'i dkyil 'khor dang gzhan dag 'bri ba ni /
slob dpon gyis ji lta ba de bzhin du gshegs su gsol ba dang /
sprul pa rang gi lus la bcug nas /
rang gi rtog pa las gsungs pa'i shes rab kyi pha rol tu phyin pa'i tshul bshad de /
shes rab kyi pha rol tu phyin pa'i tshig bzhi 'don cing /
de'i don la lhag par mos nas de bzhin gshegs pa thams cad kyi ting nge 'dzin gyis byin gyis brlabs te /
phyag na rdo rje'i skur lhag par mos nas legs so zhes bya bas yang dag par dga' bar byas shing bdag nyid bsrung ba byas la ldang bar bya zhes pa ni gzhung lhag ma rnams kyis ston pa yin no / /
shes rab kyi pha rol tu phyin pa'i dum bu phyag rgya chen po gtsor byas pa kun gzhi'i rnam par shes pa'i gnyen por gyur pa'i bsdus pa'i don rdzogs so // //
da ni nam mkha' lta bur mnyam pa nyid kyi ye shes sbyin pa'i pha rol tu phyin pa'i dam tshig gi phyag rgya'i ngo bo nyid nyon mongs pa can gyi yid kyi gnyen por gyur pa dum bu gnyis pa rtsa ba'i rgyud kyi bsdus pa'i don bshad par bya ste /
de nas bcom ldan 'das zhes bya ba nas brtsams te /
ming gi dbang bskur bas dbang bskur ro zhes bya ba'i bar gyi bshad pas ni ting nge 'dzin dang po gsungs pa yin no / /
de nas bcom ldan 'das rdo rje 'dzin pa chen po zhes bya ba nas brtsams te /
bran dag go ces bya ba'i bar gyi bshad pas ni ting nge 'dzin gnyis pa gsungs pa yin no / /
las kyi mchog ces bya ba'i ting nge 'dzin ni snga ma bzhin du shes par bya'o / /
dbang bskur ba dang dam tshig thob pas bzlas brjod dang bsgom pa bya'o zhes bya ba'i cho ga bstan pa'i phyir /
de nas bcom ldan 'das de bzhin gshegs pa zhes bya ba nas brtsams te /
phyag rgya'i cho ga rgyas pa'o zhes bya ba'i bar gyi bshad pas ni slob dpon gyi las kyi cho ga dang /
slob ma gzhug pa la sogs pa'i las kyi cho ga rgyas par gsungs pa yin no / /
dbang bskur ba dang /
dam tshig thob pa nyid la slob dpon gyis dngos grub kyi ye shes bslab par bya'o zhes bya ba'i don bstan par bya ba'i phyir /
de nas bcom ldan 'das zhes bya ba nas brtsams te /
gsang ba'i cho ga rgyas pa'o zhes bya ba'i bar gyis bshad pa mdzad pa yin te /
rtsa ba'i rgyud las dum bu gnyis pa'i rdo rje sems dpa'i dkyil 'khor gyi bsdus pa'i don rdzogs so // //
de bzhin gshegs pa'i dkyil 'khor gyi yang bsdus pa'i don bshad par bya ste /
'dir dang po'i sbyor ba ni rdo rje sems dpa'i dkyil 'khor du gsungs pa'i bshad ma thag pa nyid yin par shes par bya'o / /
de nas bcom ldan 'das zhes bya ba nas brtsams te /
bshad pa chen po khyod rab tu bshad cing ngo mtshar chen por gyur to zhes bya ba'i bar gyi bshad pas ni /
ting nge 'dzin gnyis pa gsungs pa yin no / /
de nas gsungs pa yang snga ma bzhin du shes par bya'o / /
de nas bcom ldan 'das zhes bya ba nas brtsams te /
cho ga rgyas pa'o zhes bya ba'i bar gyi bshad pas ni /
de bzhin du slob dpon gyi las kyi cho ga dang /
slob ma gzhug pa la sogs pa'i las kyi cho ga rgyas pa gsungs pa yin no / /
dbang bskur ba dang dam tshig thob pa nyid la slob dpon gyis dngos grub kyi ye shes bslab par bya'o zhes bya ba'i don bstan par bya ba'i phyir /
de bzhin du bsgrubs na zhes bya ba nas brtsams te /
bde ba chen po rdo rje gsang ba'i cho ga rgyas pa'o zhes bya ba'i bar gyis bshad pa mdzad pa yin te /
de bzhin gshegs pa'i dkyil 'khor gyi bsdus pa'i don rdzogs so // //
khro bo'i dkyil 'khor gyi bsdus pa'i don bshad par bya ste /
'dir dang po'i sbyor ba'i ting nge 'dzin ni sngar bshad pa nyid do / /
de nas bcom ldan 'das zhes bya ba nas brtsams te /
rdo rje chen po'i dam tshig gi dkyil 'khor gyi byin gyis brlabs pa'o zhes bya ba'i bar gyi bshad pas ni ting nge 'dzin gnyis pa gsungs pa yin no / /
de nas las kyi rgyal po mchog gi ting nge 'dzin ni snga ma bzhin du shes par bya'o / /
dkyil 'khor chen po'i tshul gyis zhes bya ba nas brtsams te /
gzhan dag go zhes bya ba'i bar gyi bshad pas ni /
de bzhin du slob dpon gyi las kyi cho ga dang /
slob ma gzhug pa la sogs pa'i cho ga rgyas par gsungs pa yin no / /
dbang bskur ba dang dam tshig thob pa nyid la slob dpon gyis dngos grub bsgrub pa'i ye shes bslab par bya'o zhes bya ba'i don bstan par bya ba'i phyir /
de nas de bzhin du zhes bya ba nas brtsams te /
rab tu dga' ba 'byung ba gsang ba'i rdo rje dam tshig gi cho ga rgyas pa'o zhes bya ba'i bar gyis bshad par mdzad pa yin te /
rab tu dga' ba'i rdo rje khro bo'i dkyil 'khor gyi bsdus pa'i don no / /
spyan ras gzigs dbang phyug gi dkyil 'khor gyi bsdus pa'i don bshad par bya ste /
ting nge 'dzin dang po ni rdo rje sems dpa'i dkyil 'khor du bshad pa nyid do / /
de nas zhes bya ba nas brtsams te /
rdo rje skyil krung gis gnas so zhes bya ba'i bar gyi bshad pas ni ting nge 'dzin gnyis pa gsungs pa yin no / /
de nas las kyi rgyal po mchog gi ting nge 'dzin kyang de bzhin du shes par bya'o / /
dkyil 'khor zhes bya ba nas brtsams te /
cho ga rgyas pa thams cad kyang de bzhin no zhes bya ba'i bar gyi bshad pas ni /
de bzhin du slob dpon gyi las kyi cho ga dang /
slob ma gzhug pa la sogs pa'i cho ga rgyas par gsungs pa yin no / /
dbang bskur ba dang /
dam tshig thob pa nyid la slob dpon gyis dngos grub kyi ye shes bslab par bya'o zhes bya ba'i don bstan pa'i phyir de nas bsgrubs na zhes bya ba nas brtsams te /
bde ba chen po pad+ma'i cho ga rgyas pa'o zhes bya ba'i bar gyis bshad par mdzad pa yin no // //
nor bu rin po che'i rigs kyi dkyil 'khor gyi bsdus pa'i don bshad par bya ste /
de la dang po'i sbyor ba'i ting nge 'dzin ni rdo rje sems dpa'i dkyil 'khor du bshad pa nyid du gzung ngo / /
de nas bcom ldan 'das thams cad dang ldan pa'i bdag po zhes bya ba nas dkyil 'khor chen po'i tshul gyis gnas so zhes bya ba'i bar gyi bshad pas ni ting nge 'dzin gnyis pa gsungs pa yin no / /
de nas las kyi rgyal po'i mchog gi ting nge 'dzin te snga ma bzhin du shes par bya'o / /
de nas dkyil 'khor zhes bya ba nas brtsams te /
cho ga rgyas pa'o zhes bya ba'i bar gyi bshad pas snga ma bzhin du slob dpon gyi las kyi cho ga dang /
slob ma gzhug pa la sogs pa'i las kyi cho ga rgyas par gsungs pa yin no / /
dbang bskur ba dang /
dam tshig thob pa nyid la slob dpon gyis dngos grub kyi ye shes bslab par bya'o zhes bya ba'i don bstan pa'i phyir de nas las bsgrubs na zhes bya ba nas brtsams te /
nor bu'i rgyal mtshan gyi cho ga rgyas par bshad par mdzad pa yin no / /
dum bu gnyis pa'i rtsa ba'i rgyud las gsungs pa'i 'jig rten dang 'jig rten las 'das pa'i dkyil 'khor du 'jug pa dang /
dbang bskur ba dang /
dngos grub thams cad sdud par byed pa'i bsdus pa'i dkyil 'khor gyi bsdus pa'i don bshad par bya ste /
de la dang po'i sbyor ba'i ting nge 'dzin ni sngar gsungs pa nyid 'dir shes par bya'o / /
de nas bcom ldan 'das rigs thams cad sdud pa zhes bya ba nas brtsams te /
dkyil 'khor du gyur to zhes bya ba'i bar gyi bshad pas ni /
ting nge 'dzin gnyis pa gsungs pa yin no / /
de nas gsum pa ni rgya chen pos shes par bya'o / /
de nas bcom ldan 'das zhes bya ba nas brtsams te /
cho ga thams cad rgyas pa'o zhes bya ba'i bar gyi bshad pas /
de bzhin du slob dpon gyi las kyi cho ga dang slob ma gzhug pa la sogs pa'i cho ga rgyas par gsungs pa yin no / /
dbang bskur ba dang dam tshig thob pa nyid la slob dpon gyi dngos grub kyi ye shes bslab par bya'o zhes bya ba'i don bstan par bya ba'i phyir dngos grub thams cad dang las thams cad do zhes bshad pa yin no // //
ming po gsum gyi dkyil 'khor gyi bsdus pa'i don bshad par bya ste /
de la 'dir dang po'i sbyor ba ni lha la sogs pa dang lhan cig rdo rje sems dpa'i dkyil 'khor du gsungs pa yin no / /
lha la sogs pa zhes bya ba nas brtsams te /
hrI /
zhes bya ba'i bar gyi bshad pas 'dir ting nge 'dzin gnyis pa gsungs pa yin no / /
gsum pa yang de bzhin du shes par bya'o / /
de nas dkyil 'khor zhes bya ba nas brtsams te /
'dod pa'i yon tan dam pa lngas zhes bya ba'i bar gyi bshad pas ni /
de bzhin du slob dpon gyi las kyi cho ga dang /
slob ma gzhug pa la sogs pa'i las kyi cho ga rgyas par gsungs pa yin no // //
da ni sring mo bzhi'i dkyil 'khor gyi bsdus pa'i don bshad par bya ste /
de la ting nge 'dzin dang po ni ming po gsum gyi dkyil 'khor gyi bshad pa nyid do / /
de nas gsang ba'i lha mo rnams kyi rang gi phyag rgya phul ba /
hrIHhUM shrI b+h+yo zhes bya ba'i bar gyi bshad pas ni ting nge 'dzin gnyis pa gsungs pa yin no / /
de nas gsum pa yang de bzhin du shes par bya'o / /
de nas dkyil 'khor zhes pa nas brtsams te gnyis pa'i bar du shes par bya'o zhes bya ba'i bar gyi bshad pas ni /
de bzhin du slob dpon gyi las kyi cho ga dang slob ma gzhug pa la sogs pa'i las kyi cho ga rgyas par gsungs pa yin no // //
lha ma yin gyi dkyil 'khor gyi bsdus pa'i don bshad par bya ste /
de la dang po'i ting nge 'dzin ni ming po gsum gyi dkyil 'khor du bshad pa nyid do / /
de nas lha ma yin thams cad ces bya ba nas brtsams te /
ji srid phaT ces bya ba'i bar gyi bshad pas ni 'dir ting nge 'dzin gnyis pa gsungs pa yin no / /
de nas 'dus nas byin gyis brlabs te zhes bya ba nas brtsams te /
gsum pa gsungs pa yin par shes par bya'o / /
de nas dkyil 'khor zhes bya ba nas brtsams te slob ma gzhug pa yang de bzhin no zhes bya ba'i bar gyis snga ma bzhin du slob dpon gyi las kyi cho ga dang slob ma gzhug pa la sogs pa'i las kyi cho ga rgyas par gsungs pa yin no / /
klu'i dkyil 'khor gyi bsdus pa'i don bshad par bya ste /
'dir yang ting nge 'dzin dang po ni ming po gsum gyi dkyil 'khor du gsungs pa nyid do / /
de nas klu rigs bzhi'i rang gi snying po phul ba /
bla zhes bya ba'i bar gyi bshad pas ni gnyis pa gsungs pa yin no / /
de nas 'dus pa la sogs pas ni gsum pa shes par bya'o / /
dbang bskur ba dang dam tshig thob pas 'dir yang bzlas brjod dang bsgom par bya'o zhes bstan par bya ba'i phyir de nas dkyil 'khor zhes bya ba nas brtsams te /
gal te grub par gyur pa dga' bar 'gyur ro zhes bya ba'i bar gyi bshad pas slob dpon gyi las kyi cho ga dang /
slob ma gzhug pa la sogs pa'i cho ga rgyas par gsungs pa yin no / /
rtog pa dang po la sogs pa gsungs pa'i cho ga thams cad dang /
dum bu gnyis pa'i rtsa ba'i rgyud las gsungs pa'i cho ga thams cad gdul bya rnams kyi nyes pa ji lta ba bzhin du 'grub par mi 'gyur ba rnams kyi bsgrub pa'i khyad par gyis myur du dngos grub bsgrub pa'i las dpal rdo rje sems dpa'i gsang ba'i dkyil 'khor gyi bsdus pa'i don bshad par bya ste /
de nas rdo rje ri rab chen po'i ri'i rtse mo thams cad ces bya ba nas brtsams te /
btsun mo'i tshogs sna tshogs pa'i rdo rje lha mo dang bcas pas mdun du byas te /
ces bya ba'i bar gyi bshad pas dang po'i sbyor ba'i ting nge 'dzin gsungs pa yin no / /
bde ba chen po rab tu 'grub pa'i phyir zhes bya ba nas brtsams te /
mngon du gyur to zhes bya ba'i bar gyi bshad pas gnyis pa gsungs pa yin no / /
de nas gsum pa yang snga ma bzhin du shes par bya'o / /
dbang bskur ba dang dam tshig thob pas bzlas brjod dang bsgom pa bya'o zhes bya ba'i don bstan par bya ba'i phyir /
de nas bde bar gshegs pa de dag thams cad ces bya ba nas brtsams te /
dngos grub thams cad shin tu don yod pa nyid do / /
ces bya ba'i bar gyi bshad pas slob dpon gyi las kyi cho ga dang slob ma gzhug pa la sogs pa'i cho ga rgyas par gsungs pa yin no // //
rtog pa thams cad las gsungs pa'i dngos grub rnams rang gi lha'i phyag rgya bzhis rang gi lha'i rnal 'byor byas la mdun du yang rang gi lhag pa'i lha rang gi phyag rgya bzhis kun nas rgyas btab nas /
mngon par 'dod pa'i phyag rgya bcings pas bsgrub par bya'o zhes bya ba 'di'i don bstan par bya ba'i phyir /
de nas dang po'i dkyil 'khor gyi gsang ba'i dam tshig gi phyag rgya bcing bar bya ste /
zhes bya ba nas brtsams te /
dngos grub myur du thob par 'gyur ro zhes bya ba'i bar gyi bshad pas rang gi lha'i snying po brjod cing dam tshig gi phyag rgya la sogs pa phyag rgya thams cad bcing bar bya'o zhes bya ba'i cho ga 'di bstan par bya ba'i phyir /
de nas zhes bya ba nas brtsams te /
mdor bsdus pa'o zhes bya ba'i bar gyis bshad pa yin no / /
de ltar rang gi lha'i snying po brjod cing phyag rgya thams cad bcings la /
de'i 'og tu rang gi lha'i snying po nye ba'i snying po dang bcas pa bzlas pa byas na 'grub par 'gyur ro zhes bshad par bya ba'i phyir /
de nas phyag rgya thams cad kyi gsang ba sgrub na zhes bya ba nas brtsams te /
dngos grub 'thob par 'gyur ro zhes bya ba'i bar gyis bshad pa yin te /
dum bu gnyis pa'i rtsa ba'i rgyud kyi bsdus pa'i don rdzogs so // //
dum bu gnyis pa 'di nyid kyi rtsa ba'i rgyud kyi dris pa la sogs pa /
gang rtog pa thams cad bsdus pa gang yin pa dang /
rtog pa thams cad kyis rgyud phyi ma'i cho ga rgyas par gsungs pa gang yin pa de'i yang bsdus pa'i don bshad par bya ste /
phyag rgya chen po la sogs pa'i rtog pa nges par shes pas dngos grub 'thob par 'gyur ro / /
de bas na de gsungs pa'i snying po rgyud shes pas so / /
des na rgyud der ji ltar sprul pa'i dkyil 'khor 'dri ba ste /
de bas na dkyil 'khor bshad pa'i rgyud dang dkyil 'khor yang dag par shes pa dang bcas pas dkyil 'khor la yang ye shes dam pa dang bcas par gsungs so / /
rigs thams cad kyi rdo rje'i bye brag shes pas na de gsungs pa yin no / /
de bas na dkyil 'khor thams cad shes pas de bstan pa yin no / /
rdo rje sems dpa'i dam tshig chen po'i de kho na nyid thog ma dang tha ma med pa rab tu dga' ba'i snying po de kho na nyid ston pa hUM zhes bya bas glu len cing hUM gi glu'i bzlas pa'i don bshad pa shes pas de'i phyir rgyud de gsungs so / /
de nas sems kyi rdo rje sems dpa'i ye shes kyis de skad gsungs pa yin no / /
yang rdo rje sems dpa' 'byung ba dang /
de bzhin gshegs pa 'byung ba dang /
rigs 'byung ba dang /
mngon par byang chub pa 'byung ba'i ye shes bsgom pas de gsungs pa yin no / /
yang bdud nyid shes pa dang rtog pa thams cad bsgrub pa shes pa la sogs pa'i snying po dang /
bsgrub pa dang /
snying po dang /
phyag rgya dang rigs pa bsgrub pa'i dngos grub shes pa dang /
bsod nams grub pa shes pa dang slob dpon grub pa shes pa dang /
me tog la sogs pa mchod pa dbul ba dang /
gar gyi mchod pa bsgrub pa shes pa dang /
gsang ba'i mchod pa shes pa ste /
de bas na de bstan pa dang /
yang phyag rgya chen po la gnas pas sdig pa med pa yang 'grub par 'gyur ba dang /
bdag la smad pa yongs su spang ba'i phyir de gsungs pa dang /
byang chub kyi sems smad pas dngos grub tu mi 'gyur ba ste /
de bas na brnyas par mi bya'o zhes gsungs so / /
de rang gi lha'i cha lugs 'chang ba'i dkyil 'khor ni /
gang gi phyir dngos grub mchog tu 'gyur te /
de bas dngos grub mchog gi bsgrub pa shes pa'i rgyud gsungs pa yin no / /
de nas bcom ldan 'das rnam par snang mdzad ces bya ba nas dngos grub kyi cho ga rgyas pa'o zhes bya ba'i bar gyi bshad pas /
dpal rdo rje sems dpa' de nyid kyi dkyil 'khor du bshad pa'i 'bras bu'i khyad par du bsgrub pa gsungs pa yin no / /
rtog pa thams cad la sgrub pa pos dang po'i rdo rje'i phyag rgya'i yi ge hUM brjod cing bcings la de'i 'og tu de dag rgyas btab pa 'di'i don bstan par bya ba'i phyir /
de nas bcom ldan 'das zhes bya ba nas brtsams te /
phyis ma bsgrubs pas so zhes bya ba'i bar gyis bshad pa la spyod lam rnam pa bzhir chos kyi phyag rgya thams cad bsgrub par bya'o zhes bya ba'i don bstan par bya ba'i phyir /
de nas zhes bya ba nas brtsams te /
dngos grub thob pa'i bar gyis bshad do / /
las kyi phyag rgya grub pa'i sgrub pa pos yi ge a las rang gi snying gar sna tshogs rdo rje bsams la /
las kyi phyag rgya bcings te /
rang gi lha'i snying po brjod cing gar gyi tshul gyis rang gi lha bsgom par bya ba'am /
phyag rgya'i mchod pa bcu gnyis 'di bya'o zhes bya ba'i don bstan par bya ba'i phyir /
da nas zhes bya ba nas brtsams te /
dngos grub mchog go zhes bya ba'i bar gyis bshad do / /
rang gi snying po brjod cing rang gi lha'i phyag rgya chen po bsgom par bya'o zhes bya ba'i don bstan par bya ba'i phyir /
de nas zhes bya ba nas brtsams te /
bdag po bsgrub po zhes bya ba'i bar gyis bshad do / /
dpal rdo rje sems dpa'i sgrub pa pos rI b+hi tri la sogs pa byed pa lnga'i khams kyis rgyan dang bcas pas yi ge hUM 'don cing bcom ldan 'das bsgrub par bya'o zhes bya ba 'di'i don bstan par bya ba'i phyir /
de nas zhes bya ba nas brtsams te /
sgrub pa'i rgyud do zhes bya ba'i bar gyis bshad pa yin no / /
dpal rdo rje sems dpa'i gsang ba'i dkyil 'khor gyi sgrub pa pos yi ge hUM 'don cing las kyi phyag rgya nyi shu rtsa lnga bcings la /
a nu rA ga yA mi hUM zhes bya ba'i snying po dang hUM bzlas la dpal rdo rje sems dpa' rab tu 'grub par bya ba'i phyir las kyi phyag rgya bsgom par bya'o zhes bya ba 'di'i don rab tu bstan par bya ba'i phyir /
de nas rtog pa thams cad kyi las kyi phyag rgya zhes bya ba nas brtsams te /
cho ga rgyas pa rdzogs so zhes bya ba'i bar gyis bshad pa yin no / /
gzhung lhag ma rnams kyis ni ji ltar bri ba'i dkyil 'khor gshegs su gsol la /
sprul pa rnams slob dpon gyis rang gi lus la bcug nas /
de bzhin gshegs pa thams cad kyis rtog pa 'di la byin gyis brlab par mdzad pa'i phyir bdag nyid gsol ba 'debs par gyur par bsams la /
mthar thug par byin gyis rlob pa'i tshigs su bcad pa brjod la /
bdag nyid bsrung ba byas te ldang bar bya'o zhes ston pa yin no / /
rgyud kyi dum bu gnyis pa'i bsdus pa'i don rdzogs so // //
da ni dum bu gnyis pa nyid kyi rtog pa thams cad kyi rgyud phyi ma'i rtsa ba'i rgyud kyi ngo bo nyid sgrub pa pos myur du 'grub pa'i bsdus pa'i don bshad par bya ste /
de nas 'di'i gnas kyi dbang phyug gi zhes bya ba nas brtsams te /
btsun mo'i 'khor dang bcas pa'i cho gas sna tshogs pa'i rdo rje lha mos yongs su bskor bas zhes bya ba'i bar gyi bshad pas ni /
ting nge 'dzin dang po gsungs pa yin no / /
bde ba chen po rab tu bsgrub pa'i phyir zhes bya ba nas brtsams te /
cho ga ji bzhin bsgrubs pas so zhes bya ba'i bar gyis ni ting nge 'dzin gnyis pa gsungs pa yin no / /
da nas 'dus nas byin gyis brlabs te zhes bya ba nas brtsams te /
ting nge 'dzin gsum pa yin par shes par bya'o / /
dam tshig thob pa dang dbang bskur ba thob pas bzlas brjod dang bsgom pa bya'o zhes bya ba 'di'i don bstan par bya ba'i phyir /
de nas bcom ldan 'das zhes bya ba nas brtsams te /
dkyil 'khor chen po rdzogs so zhes bya ba'i bar gyi bshad pas /
slob dpon gyi las dang slob ma gzhug pa la sogs pa'i cho ga yang rgyas par gsungs pa yin no / /
dam tshig thob pa nyid dang dbang bskur ba nyid dag la slob dpon gyis bsgrub pa'i ye shes bslab par bya'o zhes bya ba 'di'i don bstan par bya ba'i phyir /
de nas de'i phyir sgrub pa bshad de zhes bya ba nas brtsams te /
bde ba chen po rdo rje don yod pa'i dam tshig gi cho ga rgyas pa'o zhes bya ba'i bar gyis bshad pa yin no / /
dpal rdo rje sems dpa'i dkyil 'khor gyi bsdus pa'i don rdzogs so // //
de bzhin gshegs pa'i dkyil 'khor gyi bsdus pa'i don bshad par bya ste /
'dir ting nge 'dzin dang po ni dpal rdo rje sems dpa'i dkyil 'khor du bshad pa nyid do / /
de nas ston pa rdo rje 'dzin zhes bya ba nas brtsams te /
byang chub kyi snying po la bzhugs so zhes bya ba'i bar gyi bshad pas ni ting nge 'dzin gnyis pa gsungs pa yin no / /
de nas gsum pa ni snga ma bzhin du shes par bya'o / /
de nas rdo rje 'dzin pas zhes bya ba nas brtsams te /
bsgrub pa'i cho ga rgyas pa'i rgyud / /
ces bya ba'i bar gyi bshad pas ni /
slob dpon gyi /
cho ga dang /
slob ma gzhug pa la sogs pa'i cho ga yang snga ma bzhin du rgya cher gsungs pa yin no / /
dam tshig dang dbang bskur ba thob pa nyid la slob dpon gyis sgrub pa'i ye shes bslab par bya'o zhes bya ba 'di'i don bstan par bya ba'i phyir /
de nas dngos grub mchog bsgrub pa / /
zhes bya ba nas brtsams te /
de bzhin gshegs pa thams cad kyi byang chub kyi rdo rje'i rtog pa'i cho ga rgyas pa'o zhes bya ba'i bar gyis bshad pa yin no / /
rdo rje me ltar rab tu 'bar ba'i dkyil 'khor gyi bsdus pa'i don bshad par bya ste /
'dir ting nge 'dzin dang po ni rdo rje sems dpa'i dkyil 'khor du gsungs pa nyid yin no / /
de nas rdo rje 'dzin pa zhes bya ba nas brtsams te /
byin gyis brlabs so zhes bya ba'i bar gyi bshad pas ni ting nge 'dzin gnyis pa gsungs pa yin no / /
de nas byin gyis brlabs te zhes bya ba nas brtsams te ting nge 'dzin gsum pa gsungs pa yin no / /
dam tshig dang dbang bskur ba thob pa rnams kyis ni bzlas brjod dang bsgom pa bya'o zhes bya ba 'di'i don bstan par bya ba'i phyir /
de nas gsol ba btab nas zhes bya ba nas brtsams te /
dam tshig chen po'i cho ga rgyas pa'i rgyud do zhes bya ba'i bar gyi bshad pas ni slob dpon gyi las kyi cho ga dang slob ma gzhug pa la sogs pa'i cho ga rgyas par gsungs pa yin no / /
dam tshig dang dbang bskur ba thob pa nyid la slob dpon gyis dngos grub kyi ye shes bslab par bya'o zhes bya ba'i don bstan par bya ba'i phyir /
de nas bsgrub na zhes bya ba nas brtsams te rdo rje me ltar 'bar ba'i rtog pa'i cho ga rgyas pa'o zhes bya ba'i bar gyis bshad pa bstan pa yin no / /
'phags pa spyan ras gzigs dbang phyug gi dkyil 'khor gyi bsdus pa'i don bshad par bya ste /
'dir dang po'i sbyor ba'i ting nge 'dzin ni dpal rdo rje sems dpa'i dkyil 'khor du gsungs pa nyid do / /
de nas ting nge 'dzin thams cad ces bya ba nas brtsams te /
der ni pad+ma bzang de gnas / /
zhes bya ba'i bar gyi bshad pas ni ting nge 'dzin gnyis pa gsungs pa yin no / /
de nas 'dus pa mdzad de zhes bya ba ni ting nge 'dzin gsum pa gsungs pa yin par shes par bya'o / /
dam tshig dang dbang bskur ba thob pa rnams kyis bzlas brjod dang bsgom pa bya'o zhes bya ba 'di'i don bstan par bya ba'i phyir /
'gro ba thams cad legs par sbyangs te zhes bya ba nas sgrub pa chen po'i cho ga'i rgyud do zhes bya ba'i bar gyi bshad pas bstan pa yin no / /
dam tshig dang dbang bskur ba thob pa nyid la slob dpon gyis bsgrub pa'i ye shes bslab par bya'o zhes bya ba 'di'i cho ga bstan par bya ba'i phyir /
da nas bsgrubs nas zhes bya ba nas brtsams te ye shes rdo rje rtog pa'i cho ga rgyas pa'o zhes bya ba'i bar gyi bshad pas bstan pa yin no / /
nam mkha'i snying po'i dkyil 'khor gyi bsdus pa'i don bshad par bya ste /
'dir yang ting nge 'dzin dang po ni dpal rdo rje sems dpa'i dkyil 'khor du gsungs pa nyid do / /
de nas zhes bya ba nas brtsams te yang dkyil 'khor gyi tshul gyis bzhugs so zhes bya ba'i bar gyi bshad pas ni ting nge 'dzin gnyis pa gsungs pa yin no / /
de nas 'dus pa mdzad de zhes bya ba la sogs pas ni ting nge 'dzin gsum pa gsungs pa yin no / /
de nas de bzhin gshegs pa brgyad kyi zhes bya ba nas brtsams te /
sgrub pa chen po'i rgyud do zhes bya ba'i bar gyi bshad pas ni snga ma bzhin du slob dpon gyi cho ga dang /
slob ma zhugs pa'i cho ga yang rgyas par gsungs pa yin no / /
dbang bskur ba dang dam tshig thob pa nyid la slob dpon gyis bsgrub pa'i ye shes bslab par bya'o zhes bya ba'i don bstan par bya ba'i phyir /
de nas zhes bya ba nas brtsams te /
rdo rje rin chen gyi cho ga rgyas pa'o zhes bya ba'i bar gyi bshad pas bstan pa yin no / /
phyi rol gyi rdo rje rigs kyi dkyil 'khor gyi bsdus pa'i don bshad par bya ste /
'dir ting nge 'dzin dang po'i dpal rdo rje sems dpa'i dkyil 'khor du gsungs pa nyid do / /
de nas rgyal po rdo rje 'dzin / /
zhes bya ba nas brtsams te /
oM b+hur b+hu ba swaHzhes bya ba'i bar gyi bshad pas ni ting nge 'dzin gnyis pa gsungs pa yin no / /
de nas 'dus pa mdzad de zhes bya ba nas brtsams pa ni gsum pa yin par shes par bya'o / /
gru bzhi zhes bya ba nas brtsams te /
'jig rten gsum bskyed pa'i rgyud do zhes bya ba'i bar gyi bshad pas ni /
snga ma bzhin slob dpon gyi las kyi cho ga dang slob ma gzhug pa la sogs pa'i las kyi cho ga rgyas par yang gsungs pa yin te /
ming po gsum gyi dkyil 'khor gyi bsdus pa'i don bstan pa yin no / /
sring mo bzhi'i dkyil 'khor gyi bsdus pa'i don bshad par bya ste /
'dir ting nge 'dzin dang po ni ming po gsum gyi dkyil 'khor du bshad pa nyid do / /
de nas rdo rje 'dzin pa zhes bya ba nas brtsams te /
b+h+yo zhes bya ba'i bar gyi bshad pas ni ting nge 'dzin gnyis pa gsungs pa yin no / /
de nas 'dus pa mdzad nas zhes bya ba la sogs pa ni ting nge 'dzin gsum pa yin par shes par bya'o / /
thig gsum gyi dkyil 'khor zhes bya ba nas brtsams te /
sring mo bzhi rnams so zhes bya ba'i bar gyi bshad pas ni snga ma bzhin du slob dpon gyi las kyi cho ga dang slob ma gzhug pa la sogs pa'i las kyi cho ga rgyas par gsungs pa yin no / /
klu'i dkyil 'khor gyi bsdus pa'i don bshad par bya ste /
'dir ting nge 'dzin dang po ni sring mo bzhi'i dkyil 'khor gyi skabs su bshad pa nyid do / /
de nas zhes bya ba nas brtsams te /
bla zhes bya ba'i bar gyi bshad pas ni ting nge 'dzin gnyis pa gsungs pa yin no / /
de nas 'dus pa mdzad nas zhes bya ba la sogs pa ni ting nge 'dzin gsum pa yin par shes par bya'o / /
zur bzhi zhes bya ba nas brtsams te /
klu'i dkyil 'khor gyi rgyud do zhes bya ba'i bar gyi bshad pas ni snga ma bzhin du slob dpon gyi las kyi cho ga dang slob ma gzhug pa la sogs pa'i las kyi cho ga rgyas par gsungs pa yin no / /
gdon gyi dkyil 'khor gyi bsdus pa'i don bshad par bya ste /
'dir dang po'i ting nge 'dzin ni klu'i dkyil 'khor du bshad pa nyid do / /
de nas zhes bya ba nas brtsams te /
hUM zhes bya ba'i bar gyi bshad pas ni ting nge 'dzin gnyis pa gsungs pa yin no / /
de nas 'dus par mdzad de zhes bya ba la sogs pas ni ting nge 'dzin gsum pa yin par shes par bya'o / /
zur bzhi zhes bya ba nas brtsams te sdug bsngal thams cad las 'don pa'i rgyud rdzogs so zhes bya ba'i bar gyi bshad pas ni /
slob dpon gyis gdon thams cad gzhig pa'i las gsungs pa yin no / /
'jig rten pa dang 'jig rten las 'das pa'i dkyil 'khor gyi lha thams cad la lhag par mos pa'i sems can rnams rjes su 'dzin par byed pa'i bsdus pa'i dkyil 'khor gyi bsdus pa'i don bshad par bya ste /
'dir ting nge 'dzin dang po ni dpal rdo rje sems dpa'i dkyil 'khor du gsungs pa nyid yin no / /
de nas rgyal po rdo rje 'dzin / /
kun mchog ces bya ba nas brtsams te /
'gro ba 'dul ba'i dam pa yin / /
zhes bya ba'i bar gyi bshad pas ni ting nge 'dzin gnyis pa gsungs pa yin no / /
de nas 'dzum pa mdzad ces bya ba nas brtsams te ting nge 'dzin gsum pa yin par shes par bya'o / /
de nas zhes bya ba nas brtsams te rtog pa thams cad kyi rgyud phyi ma dang rtsa ba'i rgyud rdzogs so zhes bya ba'i bar gyi bshad pas ni /
snga ma bzhin du slob dpon gyi las dang slob ma gzhug pa la sogs pa'i cho ga rgyas pa nyid gsungs pa yin no / /
las kyi sgrib pa'i dbang gis rtog pa thams cad kyi rgyud phyi ma'i sbyor bas kyang grub par ma gyur pa'i rnal 'byor ba rnams kyi gsang ba'i ras ris kyi dkyil 'khor gang dag gsungs pa des myur du 'grub par byed pas de rnams kyi bsdus pa'i don bshad par bya ste /
sangs rgyas kun gyi gsang ba che / /
zhes bya ba nas brtsams te /
rdo rje snyems pa bdag po'i bdag /
ces bya ba'i bar gyi bshad pas ni ting nge 'dzin dang po gsungs pa yin no / /
'dod chags chen po thams cad kyi mchog ces bya ba nas brtsams te /
mchog tu gsang ba'o zhes bya ba'i bar gyi bshad pas ni ting nge 'dzin gnyis pa gsungs pa yin no / /
de nas 'dus pa mdzad nas zhes bya ba nas brtsams pa ni ting nge 'dzin gsum pa yin par shes par bya'o / /
de nas 'dir sgrub pa bshad de zhes bya ba nas brtsams te /
dam tshig gi dkyil 'khor chen po rdzogs so zhes bya ba'i bar gyi bshad pas ni snga ma bzhin du slob dpon gyi las kyi cho ga dang /
slob ma gzhug pa la sogs pa'i cho ga rgyas par gsungs pa yin no / /
dpal rdo rje sems dpa'i ras ris kyi dkyil 'khor gyi bsdus pa'i don rdzogs so // //
de bzhin gshegs pa'i ras ris kyi dkyil 'khor gyi bsdus pa'i don bshad par bya ste /
'dir ting nge 'dzin dang po ni dpal rdo rje sems dpa'i ras ris kyi dkyil 'khor du gsungs pa nyid do / /
de nas zhes bya ba la sogs pa nas brtsams te /
oM b+hu khaM zhes bya ba'i bar gyi bshad pas ni ting nge 'dzin gnyis pa gsungs pa yin no / /
de nas 'dus par mdzad de zhes bya ba nas brtsams pa ni ting nge 'dzin gsum pa yin par shes par bya'o / /
gnas khang zhes bya ba nas brtsams te /
de ni 'grub par 'gyur zhes bya ba'i bar gyi bshad pas ni /
snga ma bzhin du slob dpon gyi las kyi cho ga dang slob ma gzhug pa la sogs pa'i las kyi cho ga rgyas par gsungs pa yin no / /
rdo rje me ltar rab tu 'bar ba'i ras ris kyi dkyil 'khor gyi bsdus pa'i don bshad par bya ste /
'dir ting nge 'dzin dang po ni dpal rdo rje sems dpa'i ras ris kyi dkyil 'khor du gsungs pa nyid do / /
de nas khro bo'i hUM mdzad kyis rang gi ras ris kyi dkyil 'khor gyi cho ga sprul par bya ba'i phyir /
lha thams cad kyi snying po brjod nas gnas ji lta ba bzhin du bkod do zhes bya ba'i ting nge 'dzin gnyis pa'o / /
de nas 'dus par mdzad de zhes bya ba nas brtsams te ting nge 'dzin gsum pa yin par shes par bya'o / /
de nas rdo rje khro bo'i rgyal po chen po'i mchog tu gsang ba'i cho ga zhes bya ba nas brtsams te /
rdo rje rnal 'byor gyi cho ga'o zhes bya'i bar gyi bshad pas ni /
de bzhin du slob dpon gyi las kyi cho ga dang slob ma gzhug pa la sogs pa'i las kyi cho ga rgyas par gsungs pa yin no / /
da ni rdo rje me ltar rab tu 'bar ba'i rigs kyi dkyil 'khor nyid kyi dkyil 'khor gyi rnal 'byor gyi bsgrub par bya ba'i phyir /
phra mo'i cho ga gang gsungs pa de nyid bsdus pa'i don brjod par bya ste /
de la dang po'i sbyor ba'i ting nge 'dzin ni dpal rdo rje sems dpa'i rigs kyi dkyil 'khor du gsungs pa nyid do / /
yi ge hUM gis dkyil 'khor sprul nas rang gi snying pos lha thams cad gnas ji lta ba bzhin bkod do zhes bya bas ni ting nge 'dzin gnyis pa gsungs pa yin no / /
de nas 'dus par mdzad nas zhes bya ba nas brtsams pa ni gsum pa yin par shes par bya'o / /
de nas shin tu phra ba zhes bya ba nas brtsams te /
tshogs kyi dkyil 'khor gyi cho ga mchog tu rab tu grub pa'o zhes bya ba'i bar gyi bshad pas ni slob dpon gyi las kyi cho ga dang /
slob ma gzhug pa la sogs pa'i cho ga rgyas par yang gsungs pa yin no / /
'phags pa spyan ras gzigs dbang phyug gi rigs kyi dkyil 'khor gyi bsdus pa'i don bshad par bya ste /
'dir dang po'i sbyor ba ni dpal rdo rje sems dpa'i rigs kyi dkyil 'khor du gsungs pa nyid yin no / /
snga ma bzhin du sngags ji lta bas dkyil 'khor byin gyis brlabs nas /
rang gi snying pos lha thams cad gnas ji lta ba bzhin bkod do zhes bya ba 'dis ni dkyil 'khor gnyis pa gsungs pa yin no / /
de nas 'dus pa mdzad de zhes bya ba la sogs pa ni gsum pa yin par shes par bya'o / /
de nas spyan ras gzigs dbang phyug ces bya ba nas brtsams te /
'gro ba 'dul ba'i cho ga'o zhes bya ba'i bar gyi bshad pas ni /
snga ma bzhin du slob dpon gyi las kyi cho ga dang /
slob ma gzhug pa la sogs pa'i las kyi cho ga rgyas par gsungs pa yin no / /
nam mkha'i snying po'i rigs kyi dkyil 'khor gyi bsdus pa'i don bshad par bya ste /
ting nge 'dzin dang po'i dpal rdo rje sems dpa'i rigs kyi dkyil 'khor du gsungs pa nyid do / /
snga ma bzhin du rang gi snying pos rigs kyi dkyil 'khor sprul la rang gi snying pos lha thams cad gnas ji lta ba bzhin gzhag par bya'o zhes bya ba ni ting nge 'dzin gnyis pa gsungs pa yin no / /
de nas 'dus pa mdzad de zhes bya ba la sogs pa ni ting nge 'dzin gsum pa yin par shes par bya'o / /
dam tshig dang dbang bskur ba thob pa rnams kyis bzlas brjod dang bsgom pa bya'o zhes bya ba 'di'i don bstan par bya ba'i phyir /
de nas bcom ldan 'das nam mkha'i snying po zhes bya ba nas brtsams te /
rtog pa thams cad kyi cho ga'o zhes bya ba'i bar gyi bshad pas ni /
slob dpon gyi las kyi cho ga dang slob ma gzhug pa la sogs pa'i cho ga rgyas par gsungs pa yin no / /
nam mkha'i snying po'i rigs kyi dkyil 'khor gyi bsdus pa'i don rdzogs so // //
bdag la byin gyis brlab pa'i rnal 'byor gyi phyag rgya'i thabs kyi ngo bo nyid kyis rtog pa thams cad 'grub par 'gyur ro zhes bya ba 'di'i don bstan par bya ba'i phyir /
de nas zhes bya ba nas brtsams te /
phyag rgya thams cad kyi rgyud rdzogs so zhes bya ba'i mthar thug pa'i bar gyi bshad pas bstan pa yin no / /
'di dag nyid kyi dum bu gnyis pa las gsungs pa'i rtog pa thams cad kyi rgyud phyi ma dang rtsa ba'i rgyud dang /
rtog pa thams cad bsgrub pa'i cho ga dang /
phyag rgya'i rgyud thams cad kyi dris pa sngon du 'gro ba gang rtog pa thams cad bsdus pa zhes bya ba rtog pa thams cad kyi rgyud phyi ma las gsungs pa'i bsdus pa'i don brjod par bya ste /
phyag rgya chen po la sogs pa'i rtog pa nges pa'i ye shes kyis 'grub par 'gyur ro / /
de bas na de dag bshad par bya ste /
rgyud phyi ma'i ye shes la sogs pa la thog ma dang tha ma med pa dang /
rdo rje sems dpa' dang /
dga' ba chen po nyid dang /
kun tu bzang po nyid dang /
rdo rje snyems pa'i bdag po nyid dang /
thugs kyi sems dpa' dang /
rdo rje dang /
rdo rje 'dzin pa dang /
rdo rje 'dzin pa chen po dang /
kun tu bzang po'i spyod pa dang /
bdud dang bdud las rgyal ba dang /
sangs rgyas kyi byang chub dang /
phyag na rdo rje la sogs pa'i rigs kun 'byung ba dang /
'dod pa dang /
thar pa dang /
rnam pa gsum dang /
sems can thams cad la sogs pa'i klu las 'byung ba dang /
dang po'i klu'i ngo bo nyid du ston pa dang /
nye ba'i snying po dang /
de kho na nyid dang /
bde ba chen po dang /
rdo rje don yod pa'i de kho na nyid bshad pa'i dkyil 'khor gyi don dang /
rgyud dang dkyil 'khor gyi 'bras bu dang /
thig gdab pa'i cho ga dang /
dkyil 'khor bri ba'i cho ga dang /
gsang ba chen po lnga'i de kho na nyid bshad pa dang /
de bzhin gshegs pa thams cad kyi gsang ba chen po lnga'i de kho na nyid lnga dang /
rigs kyi de kho na nyid dang rdo rje rigs thams cad kyi bdag po'i de kho na nyid dang /
rdo rje rigs kyi de kho na nyid dang /
'phags pa spyan ras gzigs dbang phyug gi de kho na nyid dang /
de'i rigs kyi de kho na nyid dang /
nam mkha'i snying po'i de kho na nyid dang /
de'i rigs kyi de kho na nyid dang /
rigs thams cad kyi dbang bskur ba'i de kho na nyid dang /
dpal mchog dang po'i mtshan ma'i de kho na nyid dang /
rigs thams cad kyi mtshan ma'i de kho na nyid dang /
thams cad 'gugs pa'i de kho na nyid dang /
mchod pa chen po thams cad kyi de kho na nyid dang /
dngos grub thams cad kyi byin gyis brlab pa'i cho ga rgyas pa'i rgyud dang /
rang gi lhag pa'i lha thams cad kyi sgrub pa chen po'i rgyud dang /
thams cad sgrub pa po la spro ba'i rgyud ye shes rnams gsungs pa yin no / /
de nas gzhung lhag ma rnams kyis dkyil 'khor thams cad ji lta ba bzhin gshegs su gsol te /
sprul pa rang gi lus la nye bar bsdu bar byas nas /
bdag nyid kyang ji lta ba bzhin du bsrungs la /
de bzhin gshegs pa thams cad kyis bdag nyid la mnyes pas legs so zhes bya ba byin nas /
slob dpon ldang bar bya'o zhes ston pa yin te /
dum bu gnyis pa'i bsdus pa'i don rdzogs so // //
da ni so sor rtog pa'i ye shes shes rab kyi pha rol tu phyin pa'i chos kyi phyag rgya'i ngo bo nyid rtog pa dang bcas pa dang /
rtog pa med pa yid kyi rnam par shes pa'i gnyen por gyur pa dum bu gsum pa'i bsdus pa'i don bshad par bya ste /
de nas dang po'i yid 'ong gnas zhes bya ba nas brtsams te /
gang dum bu gnyis pa'i bsdus pa'i don bshad pa las /
rdo rje me ltar 'bar ba'i phra mo'i gsang ba'i cho ga ma gtogs pa de dag ni gsum pa'i yang yin par shes par bya'o / /
gang dag khyad par gzhan dag yod pa de dag ni phyis bshad par bya'o / /
dum bu gsum pa'i bsdus pa'i don rdzogs so // //
da ni bya ba grub pa'i ye shes brtson 'grus kyi pha rol tu phyin pa las kyi phyag rgya'i ngo bo nyid mig dang /
rna ba dang /
sna dang /
lce dang /
lus kyi rnam par shes pa'i gnyen por gyur pa dum bu bzhi pa'i bsdus pa'i don bshad par bya ste /
de nas gnas yid du 'ong bar zhes bya ba nas brtsams te /
gang dum bu gnyis pa'i bsdus pa'i don bshad pa las rdo rje me ltar 'bar ba'i phra mo'i gsang ba'i cho ga ma gtogs pa gzhan pa de dag thams cad ni 'di'i yang yin par shes par byas la /
gang 'di la khyad par du gyur pa de dag ni phyis bshad par bya'o / /
dum bu bzhi pa'i bsdus pa'i don rdzogs so // //
ji skad du bshad pa'i bsdus pa'i don bshad pas /
bcom ldan 'das dpal mchog dang po'i rdo rje 'dzin pa chen po'i brjod par bya ba bshad pa yin la /
de ston pa'i sgra'i tshogs ni rgyud de rgyud ni brjod pa'o / /
de ltar na brjod par bya ba dang /
brjod pa'i mtshan nyid ni 'brel ba'o / /
gdul bya rnams dpal mchog dang po'i rdo rje 'dzin pa chen po la 'dod pa bskyed pa ni dgos pa'o / /
'dod pa bskyed pa de dag kyang dkyil 'khor du 'jug pa la sogs pas de'i ngo bo nyid mngon sum du byas pa ni dgos pa'i yang dgos pa yin no / /
de la dkyil 'khor gyi grangs bshad par bya ste /
shes rab kyi pha rol tu phyin pa'i dum bu la ni dkyil 'khor bco lnga pa'o / /
dum bu gnyis pa'i rtsa ba'i rgyud la ni bcu gcig go / /
de nyid rtog pa thams cad kyi phyi ma'i rgyud dang /
rtsa ba'i rgyud la ni bcu'o / /
yang 'di'i rigs kyi dkyil 'khor ni drug go / /
dum bu gsum pa la ni nyi shu rtsa gcig go / /
dum bu bzhi pa la yang dkyil 'khor nyi shu rtsa gcig yod do / /
de la rdo rje 'dzin pa chen po'i nam mkha'i khams thams cad dang mnyam par bzhugs shing rigs thams cad kyi ngo bo nyid sku dang gsung dang thugs rdo rje'i gzugs can sems can rnams kyi don mdzad par ro gcig pa ni dpal lo / /
de nyid ni mchog dang po ste /
mchog ni phul du byung ba'o / /
bskal pa bzang po la sogs pa da ltar byung ba nas thog ma dang tha ma med pa'i ngo bo nyid kyis rtag pa nyid du bzhugs pas na de'i phyir dang po zhes bya'o / /
de ston pa'i de kho na nyid bcu'i ming gi tshogs ni rgyud ces bya ste /
rgyud ni rgyun zhes bya bar bshad /
ces gsungs pa'i phyir ro / /
de la de kho na nyid bcu'i dkyil 'khor dang /
sngags dang phyag rgya dang /
bsrung ba dang /
spyan drang ba dang /
slob dpon gyi las kyi dbye ba dang /
slob ma gzhug pa la sogs pa'i cho ga rgyas pa dang /
bzlas brjod dang /
bsgom pa dang /
sbyin sreg dang /
nye bar bsdu ba dang /
mchod nas slar gshegs su gsol ba'o / /
dpal mchog dang po'i rgyud kyi bsdus pa'i don rdzogs so // //
de lta bu'i dpal mchog dang po'i rgyud sdud par byed pa sa bcu'i dbang phyug lcang lo can gyi pho brang na gnas pa'i rdo rje 'chang bas blo la gzhag nas 'di skad ces bya ba la sogs pa smras so / /
de la 'di skad ces bya ba ni yang dag par bsdus pa'i bshad ma thag pa'i gzhung dang don gyi ngo bo nyid ces bya ba'i don to / /
bdag gis zhes bya ba ni bdag nyid yin par ston pa ste /
bdag nyid kyis thos kyi gzhan las brgyud de 'ongs pa ni ma yin no zhes bya ba'i don to / /
thos pa zhes bya ba ni thos pa'i rang bzhin gyis shes rab 'khrul pa med pa'i rnam par shes pas thos kyi rtogs pa ni ma yin no zhes bya bar ston te /
'dis ni bdag nyid kyis mngon sum du thos pa dang /
mnyam par gzhag pa yang yin par ston to / /
gang gi tshe khyod kyis thos she na /
dus gcig na zhes bya ba smras te /
dus gcig ni dus tshod gcig na thos kyi /
gzhan dag tu ni gzhan dag thos so zhes bya ba ste /
'dis ni bdag nyid thos pa mang bar ston to / /
yang na dus gcig na zhes bya ba ni skad cig ma gcig la rnam par thar pa bsam gyis mi khyab pa thos pas /
skad cig ma gcig la yang dus gsum gyi bskal pa rnams so sor snang ba'am /
thams cad shes pa ste /
'dis ni bdag nyid tshad ma'i skyes bu yin par ston to / /
khyod kyis gang las gang du thos zhes rtog pa de dag gi phyir /
bcom ldan 'das zhes bya ba la sogs pa smos te /
'dir 'brel pa'i ni 'di yin te /
bcom ldan 'das gnas gang du zhugs she na /
bcom ldan 'das lha'i rgyal po gzhan 'phrul dbang byed kyi gnas na bzhugs te /
de las bdag gis rgyud thos so zhes pa'o / /
nyon mongs pa dang lha'i bu dang phung po dang 'chi bdag gi mtshan nyid can du gnas pa'i bdud rnams bcom pas na /
bcom ldan 'das so / /
gang gi phyir bcom ldan 'das de yang khyad par ji lta bu zhig las khyod kyis thos she na /
de bzhin gshegs pa thams cad ces bya ba la sogs pa smras te /
de la de bzhin gshegs pa yang yin la thams cad kyang yin pas de bzhin gshegs pa thams cad de /
'jig rten gyi khams kyi rdul phra rab dang mnyam pa'i sangs rgyas rnams kyi sems dang sems las byung ba gnyis su med pa'i byang chub kyi sems kyi ngo bo nyid do / /
de nyid ni gzung ba dang 'dzin pa'i rnam pa can gyi rnam par rtog pa 'joms pas na rdo rje'o / /
de rnams kyi byin gyi rlabs ni sngon gyi 'phen pa'i shugs so / /
de'i dam tshig ni de bzhin gshegs pa'i rigs te /
de las skyes pa'o / /
gang las skyes she na /
rtag tu dri med thugs rje'i shugs las byung / /
smon lam grub pa mi 'gag chos nyid can / /
'gro ba'i don bsgrub brtson 'grus mtha' yas pa / /
thugs rje'i bdag nyid rtag tu rnam par snang / /
zhes gsungs pa'i phyir ro / /
'di dag la dam tshig dang mkhyen pa ni /
rdo rje sems dpa' dang /
rdo rje yid las byung ba la sogs pa de sna tshogs shing /
rnam pa tha dad pa'i bye brag gis phyag rgya chen po la sogs par rnam par nges pa'i ngo bo ste /
de dag thams cad dang ldan pa ni bcas pa'o / /
'dis ni bcom ldan 'das de bzhin gshegs pa'i rigs thugs su chud pa dang /
dam tshig mkhyen pa nyid du ston to / /
gsang sngags kyi sgor spyad pa spyod pa rnams kyis kyang /
dam tshig shes pa nyid du bya'o zhes ston pa yin no / /
de bzhin gshegs pa thams cad kyis sbyin pa'i pha rol tu phyin pa'i ngo bo nyid du mi gnyis pa'i sems dang sems las byung ba de dag las byung ba'i rin po che'i cod pan des /
'dod pa dang gzugs dang gzugs med pa'i khams kyi mtshan nyid can gyi khams gsum du chos kyi rgyal po'i mtshan mar gyur ba'i dbang bskur ba brnyes nas khams gsum la spyod pa'i sems can rnams chos nyid kyi 'jig rten las 'das pa'i las la nges pa sbyor bas na chos kyi rgyal po'o / /
'dis kyang bcom ldan 'das kyis rin po che'i rigs thugs su chud cing dbang bskur ba brnyes par ston to / /
gsang sngags kyi sgo la spyad pa spyod pa rnams kyis kyang dbang bskur ba dang ldan pas shes par bya'o zhes ston par 'gyur ba yin no / /
de bzhin gshegs pa thams cad kyi shes rab kyi pha rol tu phyin pa'i ngo bo nyid du gnyis su med pa'i sems dang sems las byung ba de nyid ni thams cad mkhyen pa'i ye shes te /
rnal 'byor chen po de gang la yod pa de ni thams cad mkhyen pa'i ye shes dang ldan pa'i rnal 'byor chen po'o / /
de yang dbang phyug ces bya ba ste /
dbang phyug dang ldan pas na de bzhin gshegs pa thams cad kyi thams cad mkhyen pa'i ye shes dang ldan pa'i rnal 'byor chen po'i dbang phyug go / /
'dis kyang bcom ldan 'das pad+ma'i rigs thugs su chud cing shes rab kyi pha rol tu phyin pa'i gnas pa mkhyen pas na rnal 'byor gyi dbang phyug ces bshad pa yin la /
gsang sngags kyi sgo la spyad pa spyod pa rnams kyis kyang rnal 'byor la dbang phyug tu gyur par bya'o zhes ston pa yin no / /
bcom ldan 'das de ni thams cad mkhyen pa'i ye shes kyi rnal 'byor chen po ji lta ba bzhin du thugs su chud pas rang gi don phun sum tshogs pa brnyes nas de bzhin du gzhan gyi don mdzad pa'i phyir /
de bzhin gshegs pa thams cad kyi zhes bya ba la sogs pa gsungs te /
brtson 'grus kyi pha rol tu phyin pa ni /
de bzhin gshegs pa thams cad do / /
de nyid ni phyag rgya thams cad de sems can gyi khams rnams byang chub la brtson 'grus kyi gzugs brnyan bskyed pa'i phyir rgyas 'debs pa'i phyir te /
de nyid ni mnyam pa nyid do / /
de thugs su chud pa ni brnyes pa'o / /
sna tshogs zhes bya ba ni sems can gyi khams thams cad kyi'o / /
bya ba mdzad do zhes bya ba ni mngon par 'dod pa'i don rdzogs par mdzad pa ste /
bya ba mdzad pa nyid kyis bya ba mdzad pa ste /
des sems can gyi khams ma lus shing lus pa med pa thams cad kyi re ba thams cad ces bya ba rnam pa thams cad du phyag rgya chen po la sogs pa 'thob par sred pa'o / /
de yongs su skong ba ni mngon par 'dod pa thob pa'o / /
de nyid ni phrin las te de mdzad pas na re ba thams cad yongs su skong ba'i phrin las mdzad pa'o / /
ma lus pa'i sgra bshad pa ni mtha' dag gi ming ma yin pa yang srid pa nyid yin no / /
de bas na lus pa med pa'i sgra ni mtha' dag gi don gyi ming yin no / /
yang na ma lus pa ni 'jig rten gyi khams thams cad du'o / /
lus pa med pa ni sems can gyi khams thams cad do zhes bya bar bshad par bya'o / /
gang du sems can gyi khams thams cad ces smos pa'i tshig yod pa der ni 'jig rten gyi khams ma lus shing lus pa med pa nas sems can gyi khams thams cad ces bshad par bya'o / /
'dis kyang bcom ldan 'das kyis las kyi rigs kyang thugs su chud do zhes kyang ston pa yin la /
gsang sngags kyi sgo la spyad pa spyod pas kyang sems can rnams rjes su 'dzin par byed pa'i rig sngags grub pas dkyil 'khor 'dri ba la sogs pa'i las rnams la 'jug par bya'o zhes ston to / /
de ltar gyur pa su zhig yin zhe na /
thugs rje che ba rnam par snang mdzad chen po zhes bya ba smos te /
mi dmigs shing rang gi ngang gis 'byung ba'i thugs rje mnga' bas na thugs rje chen po'o / /
de bzhin gshegs pa la sogs pa'i rigs kyi tshul gyis rnam par mdzes shing snang bar mdzad pas na rnam par snang mdzad dam rnam par snang mdzad pa nyid yin pas na /
rnam par snang mdzad do / /
de nyid ni chos kyi sku dang /
rnam par smin pa'i sku dang /
longs spyod rdzogs pa'i skus rtag pa'o / /
'das pa dang /
ma 'ongs pa dang /
da ltar byung ba'i dus gsum ni dus gsum mo / /
dus de dag tu mnyam pa nyid ces bya ba'i sprul pa'i sku bzhugs pa'o / /
yang na dus gsum po dag gi dus su kun rdzob kyi gzugs la bzhugs kyi /
don dam par ni yod pa ma yin pas dus gsum gyi mnyam pa nyid la bzhugs pa'o / /
sku thams cad ni rnam pa bzhi ste /
ngo bo nyid kyi sku dang /
rnam par smin pa'i sku dang /
longs spyod rdzogs pa'i sku dang /
sprul pa'i sku'o / /
de skad du /
gang 'di rgya chen du ma yi / /
kha dog dbyibs dang gdan rnams dang / /
phyag mtshan sna tshogs dbye bar ni / /
sku yi gsang ba 'di zhes bya / /
zhes gsungs pa'i phyir ro / /
de la de bzhin gshegs pa'i rigs thams cad dang rdo rje'i rigs ni ngo bo nyid kyi sku'i tshul lo / /
rin po che'i rigs thams cad ni rnam par smin pa'i sku'i ngo bo nyid do / /
pad+ma'i rigs thams cad ni longs spyod rdzogs pa'i sku'i ngo bo nyid do / /
las kyi rigs thams cad ni sprul pa'i sku'i ngo bo nyid do / /
yang phyag rgya chen po gtso bor gyur pa byang chub kyi sems dang /
me long lta bu'i ye shes kyi bdag nyid can ni de bzhin gshegs pa'i rigs so / /
dam tshig phyag rgya gtso bor gyur pa sbyin pa'i pha rol tu phyin pa dang mnyam pa nyid kyi ye shes kyi bdag nyid can ni rin po che'i rigs so / /
rang bzhin gyis rnam par dag pa'i rigs can chos kyi phyag rgya gtso bor gyur pa shes rab kyi pha rol tu phyin pa dang so sor rtog pa'i ye shes kyi bdag nyid can ni pad+ma'i rigs so / /
sangs rgyas kyi sprul pas 'gro ba'i don byas pa las kyi phyag rgya gtso bor gyur pa brtson 'grus kyi pha rol tu phyin pa dang /
bya ba grub pa'i ye shes kyi bdag nyid can ni las kyi rigs yin par shes par bya'o / /
rdo rje'i rigs kyang byang chub kyi sems kyi bdag nyid can yin pas mi bskyod pa'i ngo bo nyid yin pas na /
me long lta bu'i ye shes kyi rang bzhin can yin par shes par bya'o / /
phyi rol gyi rdo rje'i rigs rnams kyang sprul pa'i sku'i ngo bo nyid yin pas bya ba grub pa'i ye shes kyi rang bzhin no / /
de skad du /
rdo rje sems dpa'i dbang bskur bas /
ngo bo nyid skur shes par bya / /
rdo rje rin chen dbang bskur bas / /
de bzhin mtshan dang dpe byad yin / /
rdo rje chos kyi dbang bskur bas / /
longs spyod rdzogs pa'i sku ru 'dod / /
rdo rje las kyi dbang bskur bas / /
sprul pa yi ni sku ru 'dod / /
ces gsungs pa'i phyir ro / /
gsung thams cad ni rab tu dga' ba dang /
rdo rje dang /
khro bo dang /
ting nge 'dzin dang /
bka'i tshig gi bye brag gis rnam pa lnga'o / /
thugs thams cad ni thugs ka'i zla ba'i dkyil 'khor la rang gi rigs kyi mtshan ma'i phyag rgya rnams te /
de dag kyang mi phyed par mnga' bas na sku dang gsung dang thugs thams cad rdo rje'o / /
de bzhin gshegs pa zhes bya ba ni dngos po thams cad ji ltar gnas pa bzhin du thugs su chud cing sangs rgyas pas na de bzhin gshegs pa'o / /
yang na de bzhin du gzhan rnams la ston par mdzad pas na de bzhin gshegs pa ste /
'dis kyang gang las thos pa'i ston pa po de ni /
sangs rgyas thams cad bsdus par gyur pa ni rnam par snang mdzad yin no zhes ston to / /
de ltar bcom ldan 'das kyi yon tan sngon du 'gro ba'i bshad pa byas nas /
de lta bu'i yon tan dang ldan pa'i bcom ldan 'das de gang na bzhugs zhes rnam par rtog pa la de bzhin gshegs pa thams cad ces bya ba la sogs pas gnas smras pa yin te de bzhin gshegs pa thams cad kyi bzhugs shing bstan pa yin te de bas na bsngags pa'o / /
bsngags par gyur pa nyid kyis na bstod pa ste /
der nor bu dang rin po che chen po ste /
yid bzhin gyi nor bu rin po che dang /
rin po che zhes bya ba rdo rje la sogs pa rnams te /
de rnams kyis spras pa ni gang du mdzes par bya ba'i phyir spras shing spel ba der kha dog sna tshogs pa'i dril bu btags pa dang /
dar dang /
'phan dang /
me tog gi phreng ba dang /
rnga ma dang /
dra ba dang /
dra ba phyed pa dang /
zla ba rlung gi bskyod pa rnams kyis nye bar mdzes par gyur pas brgyan pa phyogs bcu thams cad na gnas pa'i 'dod pa'i khams thams cad na lha'i rgyal po gzhan 'phrul dbang byed kyi gnas na bzhugs pa'o / /
de la gzhan rnams kyis sprul pa'i 'dod pa'i yon tan lnga rnams te /
de rnams la dbang bskur ba'i ngang tshul can gang yin pa de ni gzhan 'phrul dbang byed kya lha rnams so / /
de rnams kyi bdag po'i dang po'i gnas su bzhugs pa ste /
rdo rje lha mo'i tshogs kyi dbus su bzhugs pa /
rab tu dga' ba chen po'i sku 'dzin par mdzad pa'i rdo rje 'chang chen po ni gzhan 'phrul dbang byed kyi lha'i rgyal po'o / /
der gyur nas bcom ldan 'das bzhugs shing nam mkha' thams cad la rab tu bzhugs pa'i bcom ldan 'das rdo rje sems dpa'i bzhugs gnas su bcom ldan 'das bzhugs so zhes bya ba'i don to / /
bcom ldan 'das rdo rje sems dpa' ji ltar na gzhan 'phrul dbang byed kyi lha'i rgyal por gyur pa de ni 'di'i 'og nas bshad par bya'o / /
'dis kyang gang du thos pa de ston par gyur pa yin no / /
de ltar na bcom ldan 'das kyi gnas kyi yon tan phun sum tshogs pa bstan nas /
da ni 'khor phun sum tshogs pa bstan par bya ba'i phyir /
byang chub sems dpa' bye ba phrag brgya dang thabs cig tu bzhugs pa la zhes bya ba smos te /
byang chub sems dpa' bye ba phrag de dag gi nang nas sgrub pa'i yan lag tu gyur pa ni phyag na rdo rje la sogs pa'i byang chub sems dpa' ste /
rwa nas bzung ba'i tshul gyis ston par 'dod nas 'di lta ste zhes bya ba la sogs pa smos te /
de la 'di'i phyag na rdo rje mnga' bas na phyag na rdo rje'o / /
spyan gyis rnam par blta ba ni spyan ras gzigs te /
chos thams cad kyi rang bzhin rnam par dag pa'o zhes so sor rtog cing thams cad la skyob pa'i phyir gzigs pas na spyan ras gzigs so / /
dbang phyug ni de la mnga' brnyes pa'o / /
nam mkha' ni mnyam pa nyid kyi ye shes so / /
snying po ni skye ba'i gnas te /
de gang la yod pa de ni nam mkha'i snying po'o / /
chos rnams ni rang bzhin gyis 'od gsal ba'o zhes bya ba bsgom pa 'dis chos thams cad gcig tu byed pa'i khu tshur gang la yod pa de ni rdo rje khu tshur te /
de bzhin nyid bden mi slu gang / /
rdo rje khu tshur du bshad do / /
zhes gsungs pa'i phyir ro / /
'jam zhing mnyen pa'i dpal gang la yod pa de ni 'jam dpal te /
gnyis su med pa'i shes rab kyi pha rol tu phyin pa la gnas pa'i rgyu las nges par 'byung ba nyid kyis na nyon mongs pa'i rtsub pa dang bral zhing na tshod lo brgyad pa'i gzhon nu'i gzugs mnga' ba'i phyir ro / /
sems bskyed ma thag pa'i rjes thogs nyid la chos kyi 'khor lo'i dkyil 'khor rab tu bskor zhing sprul pa'i ngang tshul gang la yod pa de ni sems bskyed ma thag tu chos kyi 'khor lo bskor ba'o / /
nam mkha' ni go 'byed pa ste mnyam pa nyid kyi ye shes so / /
de nyid kyi mdzod 'di la mnga' bas na nam mkha'i mdzod do / /
phung po'i bdud dang /
nyon mongs pa'i bdud dang /
'chi ba dag gi bdud dang /
lha'i bu'i bdud ni bdud thams cad do / /
de rnams 'joms shing mi snang bar mdzad pa'i ngang tshul gang la yod pa de ni bdud kyi stobs thams cad rnam par 'joms pa'o / /
de la byang chub tu sems bskyed pas ni gsang sngags 'grub par 'gyur ro zhes bstan par bya ba'i phyir phyag na rdo rje bstan pa yin no / /
chos thams cad ni rang bzhin gyis rnam par dag pa'o zhes chos la bdag med pa bsgom pa dang ldan pas 'grub par 'gyur ro zhes bstan par bya ba'i phyir 'phags pa spyan ras gzigs dbang phyug bstan pa yin no / /
de bzhin gshegs pa thams cad kyi sku dang gsung dang thugs rdo rje gcig tu bya ba rang bzhin gyis 'od gsal ba shes pa'i brtson 'grus kyi pha rol tu phyin pa bsgoms pas 'grub par bstan par bya ba'i phyir rdo rje khu tshur bstan pa yin no / /
shes rab kyi pha rol tu phyin pa bsgoms pas 'grub pa'i phyir /
'phags pa 'jam dpal bstan pa yin no / /
dkyil 'khor du 'jug pas 'grub par 'gyur ba'i phyir sems bskyed ma thag tu chos kyi 'khor lo bskor ba bstan pa yin no / /
mchod pa thams cad la 'jug pas 'grub par bstan pa'i phyir nam mkha'i mdzod bstan pa yin no / /
bgegs thams cad bzlog par nus na 'grub par gsungs pa'i phyir rdo rje gnod sbyin bstan pa yin par bsgrub pa'i yan lag ston pa yin no / /
de dag la sogs pa zhes bya ba ni gang la de dag gtso bor gyur pa de ni de dag la sogs pa ste /
de dag la sogs pa byang chub sems dpa' bye ba phrag brgyad kyis bcom ldan 'das rnam par snang mdzad yongs su bskor zhing kun nas 'khor bar gnas pa'o / /
mdun gyis bltas nas zhes bya ba ni gus pas khyad par du phul du byung ba'i sems kyis yang dag par gnas pa'o / /
der ci zhig mdzad ce na chos ston te zhes bya ba smos te dam pa'i chos ston par mdzad cing rab tu 'chad par mdzad ces bya ba'i don to / /
mtshan ni ji skad du btags khyad par ni ji lta bu dang ldan pa'i chos ston par mdzad ce na /
thog mar dge ba zhes bya ba la sogs pa smos te /
dang po thos bzhin pa'i gnas skabs na yang dad pa'i rgyur 'gyur bas na thog mar dge ba'o / /
bar du bsam pa'i gnas skabs na yang dge ba'i rgyur gyur pas na bar du dge ba'o / /
tha mar sgom pa'i shes rab kyi gnas skabs na yang grol ba'i rgyur gyur pas na tha mar dge ba'o / /
yang na lhag pa'i tshul khrims kyi bslab pa rdzogs par byed pas na thog mar dge ba'o / /
lhag pa'i sems kyi bslab pa rdzogs par byed pas na bar du dge ba'o / /
lhag pa'i shes rab kyi bslab pa rdzogs par byed pas na tha mar dge ba'o zhes bya ba'i don to / /
byang chub kyi sems la sogs pa'i tshig gi ngo bor gyur pas na don bzang po'o / /
tshig tsam ma yin pa'i sgra la sogs pa'i nyes pa dang bral bas na tshig 'bru bzang po'o / /
chos dang gang zag tu 'dzin pa dang bral bas na ma 'dres pa'o / /
theg pa ma lus pa lhag par mos pa'i sems can rnams kyi mngon par 'dod pa'i don thob par byed pas na yongs su rdzogs pa'o / /
chos thams cad dngos po med pa'i ngo bo nyid du ston pa'i rang bzhin yin pas na yongs su dag pa ste /
rab tu dga' ba'i sa'i ngo bo nyid ces bya ba'i don to / /
'di nyid bsgom pa'i lam la yang dang yang du mngon du byed pa yin pas na yongs su byang ba ste /
de lta bu'i rang bzhin can gyi chos ston par mdzad do zhes khyad par du mdzad nas /
da ni ming nyid bstan par bya ba'i phyir chos thams cad ngo bo nyid kyis rnam par dag pa'i sgo zhes bya ba smos te chos thams cad ni rab tu dga' ba la sogs pa'o / /
de rnams kyi ngo bo nyid rnam par dag pa ni de rnams kyi don dam pas dngos po med pa'i ngo bo nyid do / /
de'i sgo ni 'jug pa'i gnas so / /
de yang gang gis mngon sum du byed pa ste /
'di ltar rab tu dga' ba rnam par dag pa'i gnas 'di ni 'di lta ste /
byang chub sems dpa'i gnas so zhes bya ba la sogs pa ste gang gi phyir de thos pa la sogs pa'i shes rab kyis thos pa de la ni de skad ces bya la /
ming 'di skad ces bya ba'i gsang ba'i shes rab kyi pha rol tu phyin pa'i tshul gang yin pa de ston par mdzad pa'o / /
de la rab tu dga' ba la sogs pa'i de kho na nyid kyi rnam pa ni shes rab bo / /
de'i pha rol tu phyin cing 'gro ba ni shes rab kyi pha rol tu phyin pa ste /
byang chub kyi sems la sogs pa mngon sum du byed pa'i ngo bo nyid rnam par grol ba'i lam gyi khyad par zhes bya ba'i don to / /
de'i tshul ni sngar bshad pa nyid de /
des de thob pa gang yin pa de yang dag par ston pa ni rab tu 'chad par mdzad pa'o / /
gang 'di ston par mdzad pa'i shes rab kyi pha rol tu phyin pa de yang gang zhig yin zhe na /
'di ltar zhes bya ba la sogs pa gsungs te /
'di ltar zhes bya ba ni dpe nye bar ston pa'i don to / /
shin tu dag pas na rab tu dga' ba ste /
gzung ba dang 'dzin pa'i rnam par rtog pa dang bral ba'i mi dmigs pa'i thugs rje chen pos chags pa'i ngo bo nyid de /
de bzhin nyid las gzugs ma lus par ston pas phyi ma'i mthar thug pa'i bar du 'gro ba'i don la spyod pa'o / /
de skad du bcom ldan 'das rab tu dga' ba ji lta bu lags zhes pa la /
nyes pa med par rtag tu 'byung / /
chags pa kun la rjes su dgyes / /
de nyid kyis gsang bcom ldan 'das / /
'dod chags chen po dga' ba che / /
zhes bka' stsal ba'i phyir ro / /
de'i de bzhin nyid du tshul gcig pa ni rnam par dag pa'o / /
de'i gnas ni bzhi ste /
de kho na nyid bcu'i bdag nyid can no / /
'dis ni zhes bya ba ni snga ma dang sbyar ro / /
'di lta ste zhes bya ba ni tshig gi phrad de /
bsdus pa'i tshig gis kha skong ba la 'jug go / /
de yang pha rol tu phyin pa dang /
yang dag par sbyar ro / /
byang chub pa'i ngo bo nyid la sems dpa' ni byang chub sems dpa'o zhes nye bar dgongs te /
de'i 'bras bu'i ngo bo nyid yin pa'i phyir ro / /
de'i gnas ni sems can gdul ba'i rten no / /
de'i don ni 'di skad ston par 'gyur te /
gang bcom ldan 'das rdo rje sems dpa' byang chub kyi ngo bo nyid kyi gnas 'di ni sems can rnams 'dul ba'i rten yin te /
rab tu dga' ba rnam par dag pa'i gnas kyis 'dul bar bya ba rnams 'dul ba'o / /
'dis ni rab tu dga' ba rnam par dag pa'i gnas kyis rdo rje sems dpa'i ngo bo nyid bshad pa yin no / /
'dod chags ni rdo rje sems dpa' la sogs pa bsgom pa la shin tu zhen pa'i chags pa ste /
'dod chags dam tshig yin par bshad / /
chos kyi 'dod pa yid 'ong ba / /
zhes gsungs pa'i phyir ro / /
'dod chags nyid mda' yin pas na /
'dod chags kyi mda' ste phra mor 'bigs pas mda' zhes bya zhes bshad pa dang /
yang rgyud 'di nyid las /
mchog kun 'bigs pas gcig pu nyid / /
ces gsungs pa'i phyir ro / /
de'i rnam par dag pa zhes bya ba la sogs pa ni snga ma bzhin no / /
tshig 'dis kyang rdo rje yid las byung ba'i don bstan pa yin no / /
reg pa rnam par dag pa zhes bya ba la sogs pa la de ltar bsgom pa dang ldan pa la rdo rje sems dpa' la sogs pa mngon sum du byed pa ni reg pa ste /
de skad du /
bde ba thams cad dngos grub mchog /
ces gsungs pa'i phyir ro / /
lhag ma rnams ni snga ma bzhin no / /
'dis kyang rdo rje rtse mo can gyi ngo bo nyid bshad pa yin no / /
sdug pa'i 'ching ba rnam par dag pa la zhes bya ba la sogs pa la /
rdo rje sems dpa' la sogs pa'i ngo bo nyid mngon sum du byas nas 'khor ba ji srid par yongs su mi gtong ba ni sdug pa'o / /
de nyid ni 'ching ba ste /
rab chags 'ching ba chu srin 'dra / /
des 'di chu srin rgyal mtshan no / /
zhes gsungs pa'i phyir ro / /
lhag ma rnams ni snga ma bzhin no / /
'dis kyang rdo rje dran pa'i don bstan pa yin no / /
thams cad la dbang phyug dang zhes bya ba la sogs pa la /
de ltar rdo rje sems dpa' la sogs pa'i ngo bo nyid yongs su mi gtong ba'i sdug pa'i 'ching bas bcings pa'i rnal 'byor pas bya ba sgrub pa'i ye shes kyis 'jig rten dang 'jig rten las 'das pa'i phun sum tshogs pa thams cad 'khor ba ji srid du 'dzin par byed pas na /
thams cad la dbang phyug dang dbang byed pa zhes bya ba gsungs pa yin te /
lhag ma ni snga ma bzhin no / /
'dis kyang rdo rje snyems ma'i don bstan pa yin te /
de skad du /
g.yon du snyems pas dbang du byed / /
ces gsungs pa'i phyir ro / /
des de snyems pas mtho ba'i thun mong du bshad pa yin no / /
'dir yang brtson 'grus kyi pha rol tu phyin pa'i ngo bo nyid du shes par bya ste /
de'i ngo bo nyid ni bya ba sgrub pa'i ye shes kyi ngo bo nyid yin pa'i phyir ro / /
lta ba rnam par dag pa'i gnas zhes bya ba la sogs pa la ji skad du gsungs pa'i 'dod chags kyi mdas chos kyi dbyings so sor rtog par byas nas /
chos thams cad bdag med par rab tu mthong ba'i lta ba la bya'o / /
gzhan dag ni go sla'o / /
'dis kyang sgeg mo'i don gsungs pa yin no / /
dga' ba rnam par dag pa'i gnas zhes bya ba la sogs pa la /
sngar bshad pa'i tshul gyis rdo rje sems dpa' la sogs pa'i ngo bo nyid mngon sum du byas pa'i reg pa rnam par dag pa las zag pa med pa'i dga' ba nye bar 'byung bar 'gyur ro / /
gzhan dag ni go sla'o / /
'dis kyang bzhad pa'i don bshad pa yin no / /
sred pa rnam par dag pa'i gnas zhes bya ba la sogs pa la /
rdo rje dran pa'i ngo bo nyid kyi sdug pa'i 'ching ba'i ma 'ongs pa'i 'dod pa yongs su mi spong ba'o / /
lhag ma rnams ni go sla'o / /
'dis kyang rdo rje glu mkhan ma'i don bshad pa yin no / /
snyems pa zhes bya ba la sogs pa la dbang phyug gi bdag po'i snyems pas khams gsum ma lus pa na spyod pa'i sems can gyi khams rnams zil gyis mnan nas rnam par snang ba ni 'dir bsnyems pa'o / /
lhag ma ni go sla'o / /
'dis kyang rdo rje gar mkhan ma'i don bshad pa yin no / /
rgyan rnam par dag pa'i gnas zhes bya ba la sogs pa la /
byang chub kyi yan lag dang bsam gtan gyi me tog gi rgyan gyis lta ba rnam par dag par 'gyur te /
de bas na lta ba rnam par dag pa'i gnas zhes gsungs so / /
gzhan dag ni go sla'o / /
'dis kyang rdo rje me tog ma'i don bshad pa yin no / /
yid tshim par byed pa rnam par dag pa'i gnas zhes bya ba la sogs pa la /
shes rab kyis chos thams cad bdag med par mthong bas dga' ba nye bar skye bar 'gyur te /
de bas na shes rab kyi pha rol tu phyin pa ni gdug pa ma yin par gsungs so / /
lhag ma rnams go sla'o / /
snang ba rnam par dag pa'i gnas zhes bya ba la sogs pa la smon lam gyi pha rol tu phyin pa ni snang bas chos thams cad sgyu ma la sogs pa'i ngo bor rab tu mthong bas na chos la sred pa nye bar 'byung bar 'gyur te /
des na snang ba rnam par dag pa'i gnas zhes gsungs so / /
lhag ma ni go sla'o / /
'dis kyang rdo rje mar me ma'i don bstan pa yin no / /
lus bde ba rnam par dag pa'i gnas zhes bya ba la sogs pa la 'jig rten las 'das pa'i phung po lnga'i ngo bo nyid ni lus so / /
de nyid ni bde ba ste /
des dge ba'i snyems pa nye bar 'byung bar 'gyur te de bas na de ni 'di'i bshad pa yin te /
'dis kyang rdo rje snyems ma'i don bshad pa yin no / /
lhag ma rnams ni go sla'o / /
gzugs rnam par dag pa'i gnas zhes bya ba la sogs pa la bsam gtan gyi pha rol tu phyin pa bskyed par bya ba'i phyir /
gdul bya rnams la gang rdo rje sems dpa' la sogs pa'i sku yang dag par ston pa /
rdo rje 'chang chen pos mdzad pa de ni gzugs so / /
lhag ma rnams ni go sla'o / /
sgra rnam par dag pa'i gnas zhes bya ba la sogs pa la /
shes rab kyi pha rol tu phyin pa yongs su rdzogs par bya ba'i phyir /
chos so so yang dag par rig pa'i ngo bo nyid kyi shes rab kyi pha rol tu phyin pa bcu ston par mdzad pa'i ngo bo nyid gang yin pa de ni sgra'o / /
gzhan dag ni go bar zad do / /
dri zhes bya ba la sogs pa la smon lam gyi pha rol tu phyin pa yongs su rdzogs par bya ba'i phyir chos bdag med pa bsgoms pas /
shes bya ma lus pa dngos po med pa'i ngo bo nyid du shes pa'i grags pa'i dri gang yin pa de ni dri'o / /
lhag ma rnams ni go sla'o / /
ro zhes bya ba la sogs pa la /
tshul khrims dang ting nge 'dzin dang shes rab dang rnam par grol ba dang /
rnam par grol ba'i ye shes mthong ba'i ngo bo nyid kyis lus kyi bde ba rnam par dag pa'i gnas thob par bya ba'i phyir /
gang sgeg pa la sogs pa'i nyams rdo rje 'dzin pa chen po rang nyid kyis ston par mdzad pa de ni ro zhes bya'o / /
lhag ma rnams ni shes par zad do / /
tshig bzhi po de dag gis rim pa ji lta ba bzhin du rdo rje gzugs dang /
rdo rje sgra dang /
rdo rje dri dang /
rdo rje ro'i don bstan pa yin no / /
de yang 'dod pa'i khams kyi dbang phyug gdul bar bya ba'i phyir /
bcom ldan 'das rdo rje 'dzin pa chen pos gang 'di btsun mo'i 'khor gyi nang du bzhugs pa'i rab tu dga' ba chen po'i skur sprul pa mdzad pa de mthong ba dang /
'dod pa'i khams kyi dbang phyug de'i rang nyid kyi chung ma'i 'khor nyid la sdug bsngal bskyed pa'i blo skyes nas /
bcom ldan 'das la mngon par 'dod pas phyag byas so / /
de bas na bcom ldan 'das kyi sku 'di ni gzugs rnam par dag pa'i gnas so snyam nas /
bcom ldan 'das la ji ltar na khyed kyi gzugs phun sum tshogs pa 'di dag thob par 'gyur zhes zhus pa dang /
de'i phyir de gsum la skyabs su 'gro ba dang /
byang chub tu sems bskyed pa la bkod nas /
de nyid kyi ched du bcom ldan 'das gang 'di rab tu dga' ba rnam par dag pa la sogs pa ston par mdzad pa de ni sgra'o / /
thos nas kyang de'i don de la lhag par mos pa'i ye shes kyi sgra rtogs pa ni dri'o / /
de nyid shin tu yang de'i rang bzhin du gyur pa ni ro'o / /
de nas kyang byang chub kyi yan lag bdun gyi me tog gi bsam gtan mngon sum du byas pa ni rgyan no / /
de nas nges par 'byed pa'i mtshan nyid can gyi shes rab kyi pha rol tu phyin pa khong du chud pa ni yid tshim pa'o / /
de nas snang ba thob pa dang /
snang ba mched pa dang /
de kho na nyid kyi don la phyogs gcig pa las byung ba'i bar chad med pa'i ting nge 'dzin gyi ngo bo nyid khong du chud pa ni snang ba'o / /
de nyid kyis ni chos dang gang zag tu rtog pa'i dri ma dang bral bas na tshul khrims dang ting nge 'dzin dang /
shes rab dang /
rnam par grol ba dang /
rnam par grol ba'i ye shes mthong ba thob pa ni lus bde ba'o / /
de nas chos thams cad la bdag med pa mthong ba ni lta ba'o / /
de'i rgyur gyur pa rab tu mgu ba ni dga' ba'o / /
de nas ji ltar mthong ba'i chos bdag med pa'i ye shes yang dang yang du bsgom pa ni sred pa'o / /
bsgom pa dang rab tu ldan pa'i spros pa'i mtshan nyid can gyi dregs pa ni snyems pa'o / /
spro bar gyur pa de la yang nas yang du rab tu dga' ba rnam par dag pa la sogs pa ni 'dod chags kyi mda'o / /
des rab kyi mthar thug pa'i rab tu dga' ba rnam par dag pa ni reg pa rnam par dag pa ste /
byang chub kyi sems bde ba chen po la sogs pa mngon sum du byas zhes bya ba'i don to / /
byang chub kyi sems la sogs pa mngon sum du byas nas yongs su mi gtong bar nus pa ni sdug pa'i 'ching ba'o / /
des kyang gzung ba dang 'dzin pa kun du sbyor ba las rang bzhin gyis 'od gsal ba'i rnam par grol ba thob cing lhun gyis grub par 'jug pa'i lam la gnas pa thob pas thams cad la dbang phyug dang dbang ba nyid thob pa ste /
rab tu dga' ba'i bde ba chen po'i gtso bos brgyan pa'i dbang phyug tu gyur pa ni /
rab tu dga' ba'i bar du rgyud la gsungs pa yin no / /
'di ltar ston par mdzad pa ni yul spangs pas thar pa thob par 'dod pas skrag pa rnams kyi dbang du mdzad nas gsungs pa yin te /
de rnams kyi 'khor ba'i mi rtag pa'i gzugs spangs nas 'di na lta bas mi ngoms pa'i gzugs thob ste /
bde ba chen po rjes su myong bar 'gyur ro zhes bya bar nges par dgod pa'i phyir ro / /
bcom ldan 'das kyis ji skad du bshad pa'i gzugs yang dag par ston par mdzad pa yin no / /
gzugs 'di ni pi wang la sogs pa'i sgra med par bde ba chen po 'byung bar mi 'gyur ro / /
de bas na pi wang brdungs pa la sogs pas sgra ston par mdzad pa yin no / /
dri med par yang ma yin no zhes bya bar bstan pa'i phyir /
phyag na dri'i snod bsnams pa'o / /
de yang ro'i snod med par ma yin pas de'i phyir phyag na ro'i snod bsnams pa'o / /
me tog gi rgyan med par yang de bzhin te de bas na phyag thal mo sbyar bas me tog bsnams pa'o / /
de yang bdug spos med par yid tshim par mi 'gyur bas spos khang 'dzin pa'i phyag gis spos khang bsnams pa'o / /
de bzhin du mun nag tu ni phan tshun mthong ba med pas de'i phyir mar me bsnams par mdzad pa ni mar me'o / /
de yang dri'i byug pa med par lus bde bar mi 'gyur bas dung chos kyi phyag gis dri bsnams pa'o / /
rnam par sgeg ma dang bral bas rab tu dga' bas bde ba chen po 'byung bar mi 'gyur bas /
de'i phyir sgeg ma dang bzhad pa dang /
glu chen po dang /
gar rnams byed pas rnam par sgeg par go rims ji lta ba bzhin du mig dga' ba'i sdug pa dang /
lta ba dang mig gi chags pa dang /
dga' ba dang /
mig gi chags pa'i sred pa dang /
mig gi chags pa 'byung ba'i spro ba'i snyems pa'i ngo bo nyid du ston te 'di dag kyang gzhan ma yin par gyur pa nyid ni 'khyud par byed pa yin zhing nam yang yongs su mi spong ste /
de bas na rnam pa thams cad pa 'di rnams la dbang brnyes pa nyid bsten pa nyid kyis rab tu dga' ba'i bde ba chen po 'byung bar 'gyur bas /
'dod chags kyi mda' dang reg pa dang /
sdug pa'i 'chang ba dang bdag por gyur pa'i gnas kyi bstan pa yin no / /
de skad du yul spangs pas thar pa thob par 'dod pas skrag pa zhes bya ba'o / /
mdo las /
brin dA'i gnas ni nyams dga' bas / /
wa nyid gyur kyang mchog yin gyis / /
gau ta ma yum rnams spangs pa yi / /
thar pa nam yang mi 'tshal lo / /
zhes gsungs te /
gtan tshigs de'i phyir rab tu dga' ba rnam par dag pa'i gnas 'di ni byang chub sems dpa'i gnas so zhes bya ba nas /
ro rnam par dag pa'i gnas 'di ni byang chub sems dpa'i gnas so zhes rgyu gsungs pa yin no / /
de bzhin du chos thams cad ni rang bzhin gyis rnam par dag pa'o zhes bya ba ni gang gi phyir rab tu dga' ba nas /
ro'i mthar thug pa'i chos thams cad ni don dam par gzung ba dang 'dzin pa'i rnam par rtog pa dang bral ba'o / /
de bas na rab tu dga' ba rnam par dag pa'i gnas ni 'di lta ste /
byang chub sems dpa'i gnas so zhes bya ba nas /
de bzhin su ji srid du ro rnam par dag pa'i gnas 'di ni byang chub sems dpa'i gnas so zhes bya ba'i bar gyis shes rab kyi pha rol tu phyin pa rnam par dag pas kyang rab tu dga' ba la sogs pa rnam par dag pas rnal 'byor pa rnams kyis khong du chud par bya'i gzhan du ni ma yin no zhes bstan par bya ba'i phyir de dag gsungs pa yin no / /
chos thams cad ces bya ba la sogs pa la /
chos kyang yin la thams cad kyang yin pas chos thams cad de /
ji skad bshad pa'i rab tu dga' ba'i rnam par dag pa la sogs pa'o / /
de rnams kyi ngo bo nyid kyi rnam par dag pa ni thog ma dang tha ma med pa'i chos kyi dbyings te de bzhin nyid ces bya ba'i don to / /
de lta bu'i ngo bo nyid kyi chos thams cad rnam par dag pa'i rgyur gyur pas shes rab kyi pha rol tu phyin pa yongs su dag pa'o zhes bya ba ste /
'dir shes rab ni rab tu dga' ba la sogs pa rnam par dag pa'i chos thams cad rab tu rnam par 'byed pa'i mtshan nyid can no / /
de'i pha rol tu phyin pa ni son pa ste /
rab tu dga' ba la sogs pa'i rnam par dag pa khong du chud pa mngon sum du byas pa'i ngo bo nyid do / /
de yang chos thams cad dri ma dang bral ba nyid kyi thog ma dang tha ma med pa'i chos kyi dbyings rang bzhin gyis rnam par dag pa dang dbyer mi phyed pa'o zhes bya ba'i don to / /
yongs su dag pa'o zhes bya ba ni khams gsum pa lta bu'i bag chags dang bcas pa'i rnam par rtog pa thams cad dang bral ba'o zhes bya ba'i don to / /
'dis ni don 'di ston par 'gyur ba yin te /
gang rab tu dga' ba la sogs pa rnam par dag pa gang yin pa de ni shes rab kyi pha rol tu phyin pa rnam par dag pa yin la /
shes rab kyi pha rol tu phyin pa rnam par dag pa gang yin pa de ni rab tu dga' ba la sogs pa rnam par dag pa yin te /
de ltar yin pa'i gtan tshigs des na shes rab kyi pha rol tu phyin pa mngon sum du byas pas rab tu dga' ba la sogs pa'i rnam par dag pa thob par 'gyur te /
tha mi dad pa'i ngo bo nyid yin pa'i phyir ro / /
de ltar shes rab kyi pha rol tu phyin pa bshad nas de la nyan pa dang sems pa la sogs pa dang ldan pa rnams spro ba bskyed par bya ba'i phyir lag na rdo rje su la las zhes bya ba la sogs pas de'i phan yon gsungs pa yin te /
lag na rdo rje zhes bya ba ni bod pa'o / /
su la las zhes bya ba ni tha mal pa'i skyes pa dang bud med la sogs pa'i tshul gsungs pa yin no / /
chos thams cad ji skad du bshad pa'i rab tu dga' ba la sogs pa'o / /
de rnams kyi ngo bo nyid rnam par dag pa'i sgo ni de'i gnas kyi dkyil 'khor la sogs pa'o / /
de'i bsgrub pa ni gang gis mngon sum du byed par 'gyur ba ste /
de la ni chos thams cad kyi ngo bo nyid rnam par dag pa'i sgo bsgrub pa zhes bya'o / /
shes rab kyi pha rol tu phyin pa'i tshul ni rab tu dga' ba rnam par dag pa la sogs pa'i ngo bo nyid ji skad du bshad pa'o / /
'di zhes bya ba ni bshad ma thag pa'i rab tu dga' ba la sogs pa'i rnam par dag pa'i ngo bo nyid gtso bor smos pa gzung ba'i tshul gyis blo la gzhag nas smras pa'o / /
lan cig thos na yang zhes bya ba ni de lta bu'i tshul lan cig kho na'o / /
thos pa ni thos pa'i rang bzhin gyi shes pas bzung ba'o / /
yang zhes bya ba'i sgras ni gang gis yang dang yang du thos pa lta smos kyang ci dgos zhes ston to / /
de byang chub kyi snying po'i bar du zhes bya ba ni nyan pa po de thos pa nas brtsams te /
bla na med pa yang dag par rdzogs pa'i byang chub tu mngon par sangs rgyas par ma gyur kyang /
ji skad du bshad pa'i sgrib pa thams cad la sogs pa nye bar bsags pas /
sems can dmyal ba la sogs par nam yang skye bar mi 'gyur ro zhes bya bar sbyar ro / /
sgrib pa thams cad de zhes bya ba ni bstan pa'o / /
lhag ma rnams ni bshad pa'o / /
de la 'dod pa la 'dun pa dang /
gnod sems dang /
gnyid dang /
rmugs pa dang /
rgod pa dang /
'gyod pa dang /
the tshom ste /
sgrib pa de rnams chen po 'dod chags la sogs pas phye ba'i 'dod chags la sogs pa'i nyon mongs pa ni nyon mongs pa'i sgrib pa'o / /
'phags pa'i lam skye ba'i gegs su gyur pa /
dam pa'i chos spong ba la sogs pa'i las ni chos kyi sgrib pa'o / /
mtshams med pa lnga la sogs pa ni las kyi sgrib pa ste /
ji skad du bshad pa'i sgrib pa de dag nyid kyi che ba ni chen po'o / /
bsags pa zhes bya ba ni sbyor ba dang /
dngos gzhi dang /
ji skad du bshad pa'i sgrib pa'i mtshan nyid can gyi las rnams byas nas mngon par dga' ba'o / /
kyang zhes bya ba'i sgra ni shin tu che ba dang chung ba dang /
'bring tsam du bsags pa'i sgrib pas shin tu yang ngan 'gror 'gro bar mi 'gyur ro zhes ston to / /
sems can dmyal bal sogs pa zhes bya bas ni mnar med pa la sogs pa dmyal ba chen po brgyad dang /
nye 'khor ba rnams ni dmyal ba'o / /
de la sogs pa gang dag yin pa de dag ni dmyal ba la sogs pa'i ngan song rnams te /
yi dwags rnams dang dud 'gro rnams so / /
de ltar na dmyal ba la sogs pa ngan song de rnams su skye bar mi 'gyur ro / /
nam yang zhes bya ba ni rnam grangs gang gis kyang ma yin pa'o / /
sdig pa yang byas ma thag tu sdug bsngal med par byang bar 'gyur ro zhes bya ba ni gang sgrib pa thams cad sbyong ba dang /
dngos gzhi'i las kyi ngo bo byas ma thag tu zhes pa de rnams byas pa tsam gyis sdug bsngal med par zhes pa sdug bsngal med cing rims la sogs pa'i gnod pa ma byas par de rnams zad par 'gyur la /
bsags pa rnams kyang rims la sogs pa'i gnod pa mi byed do zhes ston pa yin no / /
'di skad ston par 'gyur ba yin te ji skad du bshad pa'i sgrib pa rnams da ltar gyi tshe 'di la chen po la sogs pa byas shing /
mngon par dga' ba yang shes rab kyi pha rol tu phyin pa thos nas /
de'i rims la sogs pa gnod pa bskyed pa de rnams zad par 'gyur zhing /
byas ma thag tu yang sdug bsngal med par 'gyur ro / /
su zhig 'dzin pa dang zhes bya ba ni gzhung dang don gyi tshul mi brjed pa'i sbyor bas sems la yang dag par 'jog pa'o / /
nyin re zhing klog pa dang zhes bya ba ni yid ma yang dag par blangs nas nyin re zhing glegs bam du byas nas klog par byed pa'o / /
kha ton du byed pa dang zhes bya ba la sogs pa ni tshig tu bzung nas yang dang yang du sbyor zhing 'don pa ni kha ton du byed pa'o / /
tshul bzhin yid la byed pa zhes bya ba ni thos nas sems pa dang sgom par byed pa'o / /
'am zhes bya ba'i sgra ni tshul bzhin nam yid la byed pa zhes rnam par brtag pa'o / /
de tshe 'di nyid la zhes bya ba ni mthong ba'i chos la'o / /
chos thams cad ces bya ba ni rab tu dga' ba la sogs pa'o / /
de rnams kyi mnyam pa nyid ni ji skad du bshad pa nyid do / /
de la dmigs pa'i sems rtse gcig pa ni rdo rje'i ting nge 'dzin to / /
de 'thob pa ni rnyed par gyur pa ste /
de thob pas chos thams cad la dbang du gyur pa ste /
de nyid ni rab tu dga' ba la sogs pa'i rnam par dag pa mngon sum du byed pa la mnga' bdag tu 'gyur ba'o / /
de yang dngos su na gzung ba dang 'dzin par rnam par rtog pa'i gzhan gyi dbang dang bral bar 'gyur ro zhes bya ba'i don to / /
chos thams cad ces bya ba la sogs pa las thob par gyur pa'i skad cig ma dang po la skyes pa ni dga' ba'o / /
skad cig ma gnyis pa la skyes pa ni mgu ba'o / /
skad cig ma gsum pa la sogs par skyes pa ni mchog tu dga' ba ste thams cad la dga' ba dang mgu ba dang mchog tu dga' ba dag ni dga' ba dang mgu ba dang mchog tu dga' ba dag ste /
de rnams myong bar 'gyur zhing mngon sum du byed par 'gyur ro / /
rdo rje gzugs nas brtsams te /
rdo rje snyems pa'i bar gyi byang chub sems dpa' bcu drug ni byang chub chen po'i sems dpa'i ngo bo nyid yin pas byang chub sems dpa' chen po'o / /
de rnams kyi tshe ni rnal 'byor pas de'i rang bzhin mngon par rtogs nas /
byang chub sems dpa' chen po de dag gi tshe bcu drug gis chos thams cad kyi mnyam pa nyid rdo rje'i ting nge 'dzin thob pa dang bcas pa'i rgyur gyur pas de bzhin gshegs pa nyid thob par 'gyur te /
'jig rten gyi khams thams cad kyi rdul phra rab dang mnyam pa'i dus gsum du gshegs pa'i bcom ldan 'das rnam par snang mdzad dang /
mi bskyod pa dang /
rin chen 'byung ldan dang /
'od dpag tu med pa dang /
don yod grub pa la sogs pa ni de bzhin gshegs pa yin la /
de rnams su 'gyur ba ni de bzhin gshegs pa nyid de /
de ni ji skad du bshad pa'i ting nge 'dzin thob pa'i rkyen gyis thob par 'gyur ro / /
rdo rje 'dzin pa nyid ces bya ba la rdo rje ni de bzhin nyid do / /
de 'dzin par mdzad pas na rdo rje 'dzin pa ste /
gnyis su med pa'i ngo bo nyid rdo rje sems dpa'o / /
de'i rgyu mthun pa las byung ba phyag rgya chen po'i gzugs kyang rdo rje 'dzin pa zhes bya'o / /
der gyur pa ni rdo rje 'dzin pa nyid de /
de thob par 'gyur ba'o / /
de la 'di skad bdag gis thos pa dus gcig na zhes bya nas rdo rje 'dzin pa chen po nyid ces bya ba'i bar gyi bshad pas ni thabs kyi phyogs gcig dang /
dang po'i sbyor ba'i ting nge 'dzin yang bshad pa yin par shes par bya'o / /
de nas bcom ldan 'das kyis rang gi dkyil 'khor gyi de kho na nyid smras so zhes bya bar sbyar te /
de nas zhes bya ba'i sgra ni 'das ma thag pa'i sgra'i don ston pa ste /
dang po sbyor ba'i rjes thogs nyid la zhes bya ba'i don to / /
bcom ldan 'das zhes bya ba ni bshad zin to / /
de bzhin gshegs pa thams cad kyi theg pa chen po ni byang chub sems dpa'i lam 'bras bu dang bcas pa'o / /
de mngon par rtogs pa ni khong du chud pa'i rtogs pa gang la yod pa de la de skad ces bya ste rdo rje sems dpa'o / /
de nyid ni dkyil 'khor thams cad pa ste /
'jig rten pa dang 'jig rten las 'das pa'i dkyil 'khor thams cad gang yin pa de ni dkyil 'khor ro / /
'dis ni bcom ldan 'das rdo rje sems dpa' dam tshig chen po'i de kho na nyid rdo rje dang po'i byin gyis rlob pa zhes bya ba'i bar du dga' ba'i rdo rje'i dkyil 'khor gyi ngo bo nyid du bshad pa yin no / /
rdo rje ni de bzhin gshegs pa thams cad kyi sku dang gsung dang thugs rdo rje'o / /
dbyings ni rgyu ste skyed par byed pa'i rgyu gang yin pa'o / /
mtha' dag ni ma lus pa ste /
de gang yin pa de ni rdo rje dbyings mtha' dag ces bya ste /
rnam par snang mdzad kyi dkyil 'khor ro / /
de dag gi sems dpa'i mchog ni gtso bo'i dam pa ste rnam par snang mdzad do / /
'dis kyang bcom ldan 'das rdo rje sems dpa' rnam par snang mdzad kyi dkyil 'khor gyi ngo bo nyid yin par bshad do / /
khams gsum mtha' dag na zhes bya ba ni phyogs bcu'i 'jig rten gyi khams gsum du gang gnas pa ste /
der 'jig rten gsum po ma lus pa ni sa bla'i 'jig rten dang /
bar snang gi 'jig rten dang /
mtho ris pa'i 'jig rten no / /
der rnam par rgyal ba gang yod pa de ni khams gsum po mtha' dag na 'jig rten gsum po ma lus pa las rnam par rgyal ba zhes bya ba ste bcom ldan 'das rdo rje hUM mdzad do / /
'dis kyang bcom ldan 'das rdo rje sems dpa' rdo rje rigs kyi ngo bo nyid du bshad do / /
sems can gyi khams ma lus shing lus pa med pa zhes bya ba ni bshad zin to / /
de gang gis 'dul zhing lung dang rtogs pa rab tu bzhag pa gang yin pa de la ni 'di skad ces bya ste /
'dis kyang bcom ldan 'das rdo rje sems dpa' 'gro ba 'dul ba'i dkyil 'khor gyi ngo bo nyid du bshad pa yin no / /
don thams cad ni 'jig rten dang 'jig rten las 'das pa'i don ston to / /
de grub pa gang yin pa de ni don thams cad grub pa ste /
'phags pa nam mkha'i snying po'o / /
'dis kyang bcom ldan 'das rdo rje sems dpa' rin po che'i rigs kyi ngo bo nyid yin par bshad do / /
lag na rdo rje thams cad pa / /
zhes bya ba la /
lag na rdo rje yang yin la thams cad kyang yin pas lag na rdo rje thams cad de rigs lhag ma rnams kyi dkyil 'khor du bzhugs pa'o / /
'dis kyang bsdus pa'i dkyil 'khor la sogs pa'i lhag ma rnams kyi ngo bo nyid yin par bshad pa yin no / /
du ma ni gcig ma yin pa ste /
rdo rje gtsug tor dang /
rdo rje mdzod spu dang /
rig pa mchog la sogs pa'o / /
de nyid ni rdo rje rigs kyi ngo bo nyid kyi rdo rje gsang ba'i sems can chen pos g.yog byas pa gang yin pa de la de skad ces bya ste /
rdo rje 'chang chen po'o / /
shes rab kyi pha rol tu phyin pa'i tshul gyi don 'di ni zhes bya ba ni rab tu dga' ba rnam par dag pa la sogs pa'i gnas bcu bdun ni shes rab kyi pha rol tu phyin pa'i tshul lo / /
de'i don ni rten dang brten pa'i ngo bo rdo rje sems dpa'i dkyil 'khor ro / /
ston te zhes bya ba ni sprul nas rab tu bstan pa'o / /
bzhin rab tu 'dzum zhing zhes bya ba ni go bar zad do / /
lag pa g.yon pa rdo rje bsgyings te zhes bya ba la dril bu dang bcas pa'i g.yon pa'i rdo rje khu tshur ni lag pa g.yon pa'i rdo rje'o / /
de kha nang du bstan nas g.yon pa'i rked pa'i phyogs su bkan te 'jog pa ni lag pa g.yon pa rdo rje bsgyings pa'o / /
de thog ma'i rdo rje chen po zhes bya ba ni gang dum bu gnyis pa'i rtsa ba'i rgyud las byung ba'o / /
gsor bas ni phyag g.yas pas ji skad du bshad pa'i rdo rje nye bar 'phen pa ste /
gsor bar gyur cing g.yon pa'i rdo rje bsgyings pas gnas pa'o / /
rang gi snying gar bstod pa'i tshul gyis 'dzin cing zhes bya ba ni rang gi snying ga'i phyogs su ba dan gyi gung mo'i sor mo la rdo rje rtse mo gyen du bstod par bzhag pa'i tshul gyis 'dzin pa'o / /
bde ba chen po yang yin la rdo rje yang yin pas na bde ba chen po rdo rje'o / /
de nyid don yod pa ste /
dngos grub thams cad mi zad par stsol bar byed pa /
slu ba med pa rdo rje sems dpa'i dkyil 'khor zhes bya ba'i don to / /
de'i dam tshig ni rdzogs par byed pa'i rgyu ste /
de skad ces bya ba de nyid kyi ming gang la yod pa de ni bde ba chen po rdo rje don yod pa'i dam tshig ces bya ste /
bcom ldan 'das rdo rje sems dpa'i dkyil 'khor skyed par byed pa'i rgyu'i rang gi snying po'o / /
'di zhes bya ba ni blo la bzhag pa'o / /
smras so zhes bya ba ni gsungs pa'o / /
de yang hUM zhes bya ba ste /
rang gi yang yin la /
de kho na nyid kyang yin pas na rang gi de kho na nyid de /
bcom ldan 'das rdo rje sems dpa'i ji skad bshad pa'i de kho na nyid bcu'o / /
de rnams kyi snying po der ni nges pa'i ye shes so / /
de ston par byed pa'i sgra la yang nye bar gdags pas da skad ces bya'o / /
de nas 'di gsungs pa tsam gyis zhes bya ba ni go bar zad do / /
de bzhin gshegs pa thams cad dang /
rdo rje 'dzin pa dang bcas pa zhes bya ba ni go bar zad do / /
'jig rten gyi khams thams cad ni stong gsum gyi stong chen po na sangs rgyas dang bcas pa'i sangs rgyas kyi zhing ngo / /
khams gsum thams cad ni 'dod pa dang gzugs dang gzugs med pa'i mtshan nyid can gyi khams gsum thams cad do / /
de ltar na 'jig rten gyi khams de dag thams cad nas de bzhin gshegs pa thams cad bkug nas /
ji srid du 'grub kyi bar du zhes bya bar sbyar ro / /
rjes su mnyes pa brtan pos mnyes par byas nas zhes bya ba ni de bzhin gshegs pa thams cad 'gugs par rnam par sems rtse gcig tu byas pa na rjes su mnyes par bya ba brtan po ste /
de skad du /
'dod chags dam tshig yin par bshad //
chos kyi 'dod pa yid du 'ong / /
de yi rjes chags sgrub sbyor bas / /
rjes su chags pa zhes bshad do / /
zhes gsungs pa'i phyir ro / /
des mnyes par byas pa ni dgyes par byas pa'o / /
bkug pa ni drangs pa'o / /
bcom ldan 'das rnam par snang mdzad chen po'i dkyil 'khor chen por bcug ste zhes bya ba ni gang bcom ldan 'das rdo rje sems dpa' rnam par snang mdzad bskul ba'i phyir ro / /
dkyil 'khor sprul par mdzad pa de ni 'dir rnam par snang mdzad kyi dkyil 'khor te dkyil 'khor chen po der rdo rje sems dpa' la sogs pa'i gzugs kyis rdo rje sems dpa' la sogs pa'i gnas su bzhugs pa'o / /
dam tshig gis bcings nas zhes bya ba ni rdo rje sems dpa' la sogs pa'i phyag rgya chen po'i gzugs kyi rab tu dga' ba rnam par dag pa la sogs pa grub par bya ba'i phyir rab tu bzhag pa'o / /
de skad du phyag rgya la sogs pa dam tshig bshad ces gsungs pa'i phyir ro / /
dbang du byas te zhes bya ba ni sems can thams cad rnam par sbyang bar bya ba'i phyir bya ba grub pa'i ye shes kyis rang dbang du byas pa'o / /
dngos grub thams cad grub po zhes bya ba ni rdo rje sems dpa' la sogs pa nas rdo rje ro'i bar gyi dngos grub thams cad kyi rgyud rdzogs pa ni dngos grub thams cad la grub pa'o / /
de nas zhes bya ba'i sgra ni snga ma bzhin no / /
bcom ldan 'das zhes bya ba ni go sla'o / /
bag chags dang bcas pa'i nyon mongs pa dang bral ba'i gnyis su med pa'i sems dang sems las byung ba bde ba chen po ste /
mi 'gyur bde ba'i dngos grub kun / /
bde ba chen po zhes bshad do / /
zhes gsungs pa'i thar pa la ni /
bde ba chen po'i sgrar rgyud phyi ma las gsungs te /
de'i phyir rdo rje snyems pa'i phyag rgya ste /
de ni de las byung bas bcom ldan 'das rdo rje sems dpa'i phyag rgya chen po ste /
de bcings nas de bzhin gshegs pa thams cad kyi gsang ba'i rdo rje zhes bya ba'i ting nge 'dzin la snyoms par zhugs pas rnam par snang mdzad bzhugs pa ste /
de bzhin gshegs pa thams cad kyi gsang ba ni rdo rje sems dpa'i dkyil 'khor ro / /
de la dmigs pa ni rdo rje ltar mi phyed pa'i thugs rtse gcig pa ni de bzhin gshegs pa thams cad kyi gsang ba'i rdo rje zhes bya ba'i ting nge 'dzin te /
de la snyoms par zhugs pa ni rdo rje sems dpa'i dkyil 'khor gyi rnam par thugs rtse gcig tu mdzad nas bzhugs so zhes ston par 'gyur ba yin no / /
de nas bcom ldan 'das zhes bya ba nas brtsams te /
ting nge 'dzin la snyoms par zhugs nas bzhugs so zhes bya ba'i bar gyi bshad pas dkyil 'khor gyi mchog ces bya ba'i ting nge 'dzin gnyis pa gsungs pa dang /
de bzhin du phyag rgya'i ye shes kyi phyogs gcig kyang gsungs pa yin no / /
de nas 'dus pa mdzad pa la sogs pa ni las kyi mchog ces bya ba'i ting nge 'dzin gsum pa yin par shes par bya'o / /
de ltar thabs kyi ngo bo nyid ting nge 'dzin gsum pa bshad nas /
da ni dam tshig dang dbang bskur ba thob pa rnams kyis thabs de la 'jug par bya'o zhes bya ba 'di'i don bstan par bya ba'i phyir /
de nas zhes bya ba la sogs pa rnams kyis slob dpon gyi las rnams dang /
slob ma gzhug pa la sogs pa'i cho ga rgyas par gsungs pa yin no / /
de nas zhes bya ba'i sgra ni 'das ma thag pa'i tshig ste /
dam tshig gsum gyi rjes thogs nyid la zhes bya ba'i don to / /
rdo rje gsang ba yang yin la chen po yang yin pas na rdo rje gsang ba chen po ste /
rdo rje sems dpa'i dkyil 'khor ro / /
de yang gang bcom ldan 'das rdo rje sems dpas rnam par snang mdzad bskul ba'i rjes thogs nyid la sprul par mdzad pa ste /
de nyid dam tshig go / /
de'i 'byung ba ni dkyil 'khor byin gyis rlob pa'i ye shes gang dang dkyil 'khor sten par byed pa'i ye shes gang gis 'byung bar 'gyur ba de la de skad ces bya'o / /
ye shes de nyid kyi phyag rgya gang yin pa'am /
ting nge 'dzin gang yin pa de la de skad ces bya ste /
de la snyoms par zhugs pa ni mngon sum du mdzad pa ste /
rdo rje sems dpa'i dkyil 'khor bskyed pa'i rnam pa la thugs rtse gcig tu mdzad ces bya ba'i don to / /
dam tshig chen po'i de kho na nyid ces bya ba la sogs pa la dam tshig kyang yin la chen po yang yin pas na dam tshig chen po ste /
mi bskyod pa'i sems dang sems las byung ba'i ngo bo nyid thog ma dang tha ma med pa chos kyi dbyings te thams cad du 'gro ba yin pa'i phyir ro / /
de skad du /
dam tshig chen po nyid gcig pu / /
'di ni dam tshig chen por bshad / /
ces gsungs pa dang /
thog mtha' med pa'i sems dpa' ni / /
zhes bya ba la sogs par bcom ldan 'das kyis bka' stsal pa'o / /
de'i de kho na nyid ni rab tu dga' ba'i de kho na nyid dang kun du bzang po nyid do / /
de skad du dam tshig chen po'i de kho na nyid ci zhig yin zhe na /
'di lta ste /
rab tu dga' ba dang /
kun du bzang po'o zhes gsungs pa'i phyir ro / /
de nyid ni rdo rje'o / /
de ltar na dam tshig chen po'i de kho na nyid rdo rje zhes bya ba'i sgra 'dis ni bcom ldan 'das rdo rje sems dpa' bshad par gyur pa yin no / /
de'i byin gyis rlob pa ni gzhal yas khang ste /
dkyil 'khor zhes bya ba'i don to / /
de ltar na de skad ces bya ba'i dkyil 'khor chen po gang yin pa de la de skad ces bya'o / /
'di skad ces bya ba ni blo la bzhag pa 'das ma thag nyid du bshad par bya ba bstan pa nyid do / /
de nas zhes bya ba'i sgra ni de ma thag pa ste /
sngar bsnyen pa byas pa'i rjes thogs nyid la zhes bya ba'i don to / /
de'i phyir zhes bya ba ni rgyu ste gang gi phyir dkyil 'khor du 'jug pa med par skal ba med pa rnams la sangs rgyas dang byang chub sems dpa' rnams bstan par mi bya'o / /
der zhugs na grub par 'gyur te /
de bas na de rnams kyi bag chags bskrun par bya ba'i phyir /
yang dag par rab tu rnam par phye ste bshad par bya'o / /
ci zhig ce na /
dkyil 'khor dam pa ste zhes gsungs so / /
ming ji skad du btags she na /
de nyid dang po dam tshig che zhes bya ba la sogs pa gsungs pa ste /
dam tshig chen po de kho na nyid ni bshad zin to / /
dang po'i rdo rje ni rdo rje sems dpa'o / /
de'i byin gyi rlabs ni dkyil 'khor te /
gang bcom ldan 'das rdo rje sems dpa' sprul par mdzad pa de la ming de skad ces mtshungs par brjod cing ming 'dogs pa gang yin pa de ni /
dam tshig chen po de kho na nyid byin gyis rlob pa zhes bya ba'i dkyil 'khor chen po'i kha dog dang /
dbyibs kyi bdag nyid can dag kyang gang sprul pa dang 'dra bar bris pa yin pas de la yang ming 'di skad ces bya'o / /
gru bzhir bgyi zhing zhes bya ba la sogs pa ni kha dog dbyibs kyi bdag nyid can gyi gzugs can dkyil 'khor du gsungs pa yin te /
phyogs bzhi'i ri mo dang ldan pa ni gru bzhi'o / /
de yang gang gi phyir ngos kyi ri mo la bya'o / /
dbus kyi ri mo'i phyogs bzhir cha brgyad pa'i sgo bzhi dang ldan pa ni sgo bzhi dang zhes bya'o / /
sgo de'i phyed kyi tshad kyi khyams kyis skor phyogs su phyi rol kun nas bskor la rta babs dang bcas par bya ba ni /
khyams rnams kyis yongs su bskor ba zhes bya'o / /
sgo rnams su ni sgo'i sum 'gyur gyi tshad kyi rta babs bzhi dang ldan par bya ba ni /
rta babs bzhi dang yang dag ldan / /
zhes bya'o / /
'od zer de nyid 'bar ba yin pas na 'od zer 'bar ba ste /
de nyid kyis 'khrigs pa'i 'od gang yin pa de ni 'od zer 'bar bas 'khrigs pa'i 'od ces bya'o / /
mtshams su ri mo gnyis 'dus pa ni /
dkyil 'khor thams cad kyi grwa zhes bya ste /
de rnams dang sgo khyud kyi mtshams rnams su zhes bya ba la sgo rnams kyi sgo khyud ni sgo khyud de mdzes pa dang rjes su mdzes pa zhes bya ba thad kar byung ba sgo'i phyed kyi tshad du rtsig pa ston pa'i ri mo'o / /
de rnams kyi mtshams su ni ri mo gnyis 'dus pa'o / /
de dag tu zla ba phyed pa la rab tu gnas pa ni /
zla ba phyed pa la rab tu gnas shing 'dug pa ste de yang rdo rje rtse lnga dang /
rdo rje rin po che dang /
rdo rje pad+ma dang /
sna tshogs rdo rjes nye bar mdzes par byas shing brgyan pa ni rin chen kun gyis nye bar mdzes pa ste /
tha ma kha dog lnga pas mdzes par bya zhes bya ba'i don to / /
rtse mo sna tshogs pa yang de nyid yin la /
ba dan yang de nyid yin pas rtse mo sna tshogs ba dan no / /
dril bu'i mchog ni dam pa'o / /
de brtags pa ni rtogs pa ste rtse mo sna tshogs la bya'o / /
de la shar phyogs kyi sgo khyud kyi mtshams dang /
shar lho'i mtshams su ni rdo rje rtse lnga pas nye bar mdzes par bya ba'o / /
gzhan dag tu yang go rims ji lta ba bzhin du rdo rje rin po che la sogs pas nye bar mdzes par bya'o / /
rtse mor sna tshogs ba dan ni / /
zhes bya ba la sogs pa la rtse mo'i cha kha dog lnga pa ni /
rtse mo sna tshogs pa'i ba dan gang yin pa de la de skad ces bya'o / /
de yang dkyil 'khor du rlung gis bskyod cing g.yengs pa de la de skad ces bya ste /
khyad par du bya ba'i rnam par dbye bas gzhan pa'i tshig gi phrad do / /
me tog gi chun 'phyang ni me tog gi phreng ba'o / /
me long ni go bar zad de /
de dag gis spras pa ni brgyan pa'o / /
phyi yi dkyil 'khor bri bar bya / /
zhes bya ba ni thams cad la shes par bya'o / /
de'i nang du zhes bya ba la sogs pa la bshad pa'i dkyil 'khor de'i dbus su 'khor lo zhes bya ba ni dkyil 'khor te /
'khor lo dkyil 'khor rab tu bshad / /
ces gsungs pas sgra 'di ni zlum po 'ba' zhig ston pa'i tshig ni ma yin no / /
dkyil 'khor brgyad dang mnyam pa ru / /
zhes bya ba ni /
rnam par thar pa brgyad ni dkyil 'khor brgyad de /
de'i rgyu mthun pa las byung ba kha dog dang dbyibs kyi bdag nyid can rnam par thar pa brgyad ston par byed pa'i dkyil 'khor gang bcom ldan 'das kyis sprul par mdzad pa de yang dkyil 'khor brgyad ces bya ste /
de dang mnyam par gang bris pa de ni dkyil 'khor brgyad dang mnyam pa ru zhes bya'o / /
de la rnam par thar pa brgyad ni gzugs can gyi gzugs rnams la lta ba na de stong pa nyid dang /
mtshan ma med pa dang /
smon pa med pa'i rnam par zil gyis gnon pa 'di ni rnam par thar pa dang po'o / /
nang gzugs su 'du shes pas phyi rol gyi gzugs rnams la lta ba 'di ni rnam par thar pa gnyis pa'o / /
bsam gtan gsum pa snga ma bzhin du mthong ba 'di ni rnam par thar pa gsum pa'o / /
nam mkha' mtha' yas skye mched ni bzhi pa'o / /
rnam shes mtha' yas skye mched ni lnga pa'o / /
ci yang med pa'i skye mched ni drug pa'o / /
yod min med min skye mched ni bdun pa'o / /
'gog pa'i snyoms par 'jug pa ni brgyad pa ste /
snga ma bzhin du mthong ba zhes bya ba ni thams cad la shes par bya'o / /
rdo rje thig gis thig btab pa / /
zhes bya ba ni gang dkyil 'khor brgyad dang mnyam pa'i dkyil 'khor gang zhig bshad pa'i de nyid ni rdo rje rtse gsum pa'i phreng bas phyi rol nas kun du bskor ba'o / /
rdo rje 'khor lo zhes byar bshad / /
ces bya ba ni ming de skad ces bshad de zhes bya ba'i don to / /
de'i zhes bya ba ni dbu ma'i dkyil 'khor gyi'o / /
dbus su zhes bya ba ni dbu ma'i phyogs te lte ba zhes bya ba'i don to / /
ci rigs par zhes bya ba ni sngon du bsnyen pa la sogs pa sngar byas te ji lta ba bzhin du dgos par bya'o zhes bya bar ston pa yin te /
de dag ni phyis bshad par bya'o / /
sangs rgyas sku ni zhes bya ba la /
rdo rje sems dpa'i sku'i gzugs brnyan te /
sangs rgyas rdo rje 'dzin du bshad / /
ces 'di nyid kyi 'og nas gsungs pa dang /
rnam par snang mdzad kyi dkyil 'khor ni dkyil 'khor gnyis pa yin pas de'i phyir yang som nyi mi bya'o / /
'dzum bcas zhes bya ba la cung zad bshad pa ni 'dzum pa'o / /
de dang bcas par bzhugs pa la 'dzum bcas zhes bya'o / /
zla ba'i mdog can la zhes bya ba ni go bar zad do / /
rdo rje snyems pa 'dzin pa'i mchog /
ces bya ba ni rdo rje sems dpa'i phyag rgya chen po ni rdo rje snyems pa ste /
de yang bshad zin to / /
rdo rje 'dzin par mdzad pas na rdo rje snyems pa 'dzin pa'o / /
mchog ni dam pa'o / /
rdo rje phreng ba sogs kyis spras shing zhes bya ba ni brgyan pa ste /
de la dang po dbu rgyan de nas sna tshogs rdo rje'i phreng ba de nas pad+ma'i phreng ba de nas rdo rje rin po che'i phreng ba /
de nas spyi bo'i gnas nas brtsams te /
de bzhin gshegs pa lngas brgyan par bya ste /
de ltar na sku gzugs de ni rdo rje phreng ba la sogs pas spras par 'gyur ro / /
sna tshogs 'bar ba 'khrigs pa'i 'od / /
ces bya ba ni /
dmar po dang ljang gu dang /
sngon po dang /
ser po dang /
dkar po'i mdog can gyi ri mo sna tshogs pas 'bar ba ni sna tshogs 'bar ba'o / /
de nyid ni 'khrigs pa'i 'od de /
de lta bu'i 'od kyi dkyil 'khor gang la yod pa de la de skad ces bya'o / /
pad+ma'i gdan la bzhugs par ni / /
zhes bya ba ni /
sna tshogs pad+ma'i sdong bu dang bcas pa'i steng du sems dpa'i skyil mo krung gis bzhugs pa'o / /
lugs ma zhes bya ba ni gser la sogs pa'i rdzas las sku'i gzugs brnyan du byas pa'o / /
mngon par 'du byas pa'o zhes bya ba ni lag gis las su byas pa'o / /
rang gi snying po kun bzlas te / /
de tshe dkyil 'khor blta bar bya / /
zhes bya ba la sogs pa bcom ldan 'das kyi rang gi snying po ni yi ge hUM ste /
de bzlas la dkyil 'khor thig gdab pa la sogs pa thams cad bya'o / /
rdo rje sems dpa' la sogs pa / /
zhes bya ba la /
rdo rje sems dpa' la sogs pa ni rdo rje sems dpa' dang /
rdo rje yid las byung ba la sogs pa thams cad hUM nyid kyis yang dag par dgod par bya zhing gzhag par bya'o / /
de la ji ltar dgod par bya zhe na /
rdo rje shugs kyis zhes bya ba la sogs pa gsungs te /
de la rdo rje shugs ni 'di yin te /
bdag nyid rdo rje shugs kyis ni / /
rdo rje rdo rje zhes smras pa / /
rdo rje shugs zhes bshad pa ste / /
kun du 'gro ba grub pa'o / /
zhes bya ba 'dis nang gi dkyil 'khor la sogs pa las byung ste /
rdo rje yid las byung ba la sogs pa la dkyil 'khor thams cad du yang dag par bsdus pa ste /
dkyil 'khor pa'i tshogs gzhag par bya'o / /
yang na bri bar bya zhes bya ba ni tshon rtsi rnams kyis legs par bri bar bya'o / /
gnas gang dag tu bri bar bya zhe na /
phyogs rnams kun du ston pa'o / /
zhes bya ba ste phyogs bzhi rnams su dpal rdo rje sems dpa'i ston pa po ste /
rjes su ston pa zhes bya ba'i don to / /
ji ltar gang du dgod ces rtog pa dag gi phyir /
mdun du zhes bya ba la sogs pa gsungs te /
bcom ldan 'das rdo rje sems dpa'i mdun gyi ngos la rdo rje yid las byung ba zhes bya ba'i rdo rje sems dpa' sangs rgyas lnga'i dbu rgyan can g.yon pa rdo rje khu tshur gyis gzhu bsnams pa /
phyag g.yas pas mda' gsor bar brtson pa sku mdog dmar skya dgod par bya'o / /
sangs rgyas kyi ni zhes bya ba la sogs pa la dpal rdo rje sems dpa'i g.yas logs su rdo rje kI li kI la sku thams cad la kun nas 'khyud pa /
phyag gnyis kyis rdo rje khu tshur bcings pas thugs ka'i phyogs su 'khyud pa /
sku mdog de nyid dang 'dra bar dmar skya bya'o zhes bya ba'i don to / /
rdo rje gzugs zhes bya ba ni rdo rje rtse lnga pa ste dang po'i rdo rje'o / /
sku mdog ji lta bu zhe na /
nyi ma'i 'od can zhes bya ba gsungs te /
nyi ma ni nyi ma'i dkyil 'khor te /
de'i 'od ni mdangs te 'od dmar po'o / /
des na nyi ma'i 'od lta bu'i 'od yod pas na de skad ces bya'o / /
rgyab tu zhes bya ba ni dpal rdo rje sems dpa'i rgyab tu rdo rje 'dod pa phyag g.yas pa na chu srin gyi rgyal mtshan thogs pa /
g.yon pa gdan la brten pa dang bcas pa sku mdog sngo skya dgod par bya'o / /
g.yon du zhes pa la sogs pa la dpal rdo rje sems dpa'i g.yon du rdo rje snyems pa rdo rje khu tshur gnyis kyis rdo rje rtse lnga pa gnyis bsnams nas rked pa'i phyogs gnyis su snyems par 'dzin pa /
gser btso ma'i mdog 'dra ba dgod pa'am bri bar bya'o / /
sangs rgyas kyi ni zhes bya ba la sogs pa la /
dpal rdo rje sems dpa'i dkyil 'khor snga ma bzhin du shar lho'i mtshams su rdo rje sbrang rtsi thal mo khong stong kha phye bas spyi bo'i phyogs su rdo rje me tog gi tshogs thogs pa dang /
lho nub kyi phyogs mtshams su rdo rje sbreng ba'i sprin gyi bdug pa'i spos khang thogs pa'o / /
nub byang mtshams su rdo rje ston pa snga ma bzhin du me mar gyi sdong bu 'dzin pa'o / /
byang shar gyi mtshams su rdo rje dgun de bzhin du dri'i dung chos thogs par dgod pa'am bri bar bya'o / /
phyi'i dkyil 'khor zhes bya ba la sogs pa la phyi'i dkyil 'khor gyi lha'i snam bu la me'i phyogs mtshams su rdo rje sgeg mo rdo rje khu tshur gnyis kyis rdo rje gnyis thogs nas rdo rje snyems par gnas pa'o / /
bden bral gyi phyogs su rdo rje bzhad pa dang /
rdo rje khu tshur gnyis kyis so'i phreng ba gnyis dang ldan pa'i rdo rje gnyis thogs nas dpal rdo rje sems dpa' la sogs pa 'dzum zhing ngo mtshar du gyur pa la rab tu 'jog pa'o / /
rlung gi phyogs su rdo rje glu chen po rdo rje pi wang brdung ba'o / /
dbang ldan gyi phyogs su rdo rje gar lag pa gnyis ni rdo rje rtse gsum pa gnyis thogs te gar byed pa'i tshul gyis gnas par bri bar bya'o / /
sgo'i dbus su ni rdo rje zhes bya ba la sogs pa la shar gyi sgor rdo rje gzugs /
lhor rdo rje sgra /
nub tu rdo rje dri /
byang du rdo rje ro kun du bri bar bya ste /
'di dag kyang go rims ji lta ba bzhin du me long dang /
pi wang dang /
dri'i dung chos dang /
ro'i snod dang bcas pa bri bar bya'o / /
sangs rgyas dkyil 'khor can brgyad ni / /
rdo rje 'dzin sogs bri bar bya / /
zhes bya ba la sogs pa la /
rdo rje thig gi nang gi shar phyogs kyi cha nas brtsams te /
rdo rje sems dpa' la sogs pa nas rdo rje gnod sbyin gyi mthar thug pa'i bar du go rims bzhin du bri bar bya'o zhes bya ba'i don to / /
rdo rje 'khor lo thams cad du / /
sangs rgyas rdo rje 'dzin gyis bskor / /
zhes bya ba ni phyogs bzhi po thams cad du rdo rje 'khor lo'i nang du dkyil 'khor thams cad du sangs rgyas te mi bskyod pa dang /
rin chen 'byung ldan dang /
'od dpag tu med pa dang /
don yod grub pa zhes bya ba dang /
rdo rje 'dzin pa ste /
rdo rje sems dpa' la sogs pa brgyad kyis bskor zhing yongs su 'khor bar bya'o / /
'di skad ston par 'gyur te /
rdo rje thig gi nang du shar phyogs su bcom ldan 'das mi bskyod pa /
de'i g.yas logs su rdo rje sems dpa'o / /
g.yon du ni 'phags pa 'jam dpal lo / /
lho phyogs su ni bcom ldan 'das rin chen 'byung ldan te /
de'i g.yas su ni nam mkha'i snying po'o / /
g.yon du ni nam mkha'i mdzod do / /
nub phyogs su ni 'od dpag tu med pa ste /
de'i g.yas logs su ni rdo rje chos so / /
g.yon du sems bskyed ma thag tu chos kyi 'khor lo bskor ba'o / /
byang phyogs su ni don yod grub pa ste /
de'i g.yas logs su rdo rje khu tshur /
g.yon du rdo rje gnod sbyin bri bar bya'o / /
de ltar na /
sangs rgyas dkyil 'khor can brgyad ni / /
rdo rje 'dzin sogs bri bar bya / /
rdo rje 'khor lo thams cad du / /
sangs rgyas rdo rje 'dzin gyis bskor / /
zhes bya ba legs par bri bar gyur pa yin no / /
phyi yi dkyil 'khor gnas rnams su / /
'dod pa'i dbang phyug bri bya ste / /
zhes bya ba ni phyi'i dkyil 'khor gyi lha'i snam bu la 'dod pa'i dbang phyug nas brtsams te /
chu lha'i mthar thug pa'i bar du chung ma dang bcas pa ni bri bar bya'o zhes bya ba'i don to / /
mdun du 'jig rten gsum rgyal po / /
'dod pa tshangs pa zhi byed mchog /
ces bya ba ni phyi'i lha'i snam bu'i shar phyogs nas mdun du'o / /
'jig rten gsum gyi ni rgyal po ste /
'jig rten bdag por 'dod pa'i lha'o / /
tshangs ba zhes bya ba ni grags par zad do / /
zhi byed ces bya ba ni grags par zad do / /
mchog ces bya ba'i sgras ni khyab 'jug dang /
skem byed dang /
brgya byin la bya ste /
de dag kyang bri bar bya'o / /
zhes bya ba'i don te / /
'dis ni don 'di skad ston par 'gyur te /
phyi'i dkyil 'khor gyi lha'i snam bu la shar phyogs su 'dod pa'i khams kyi dbang phyug dang /
tshangs pa dang /
lha chen po dang /
khyab 'jug dang /
karti ka dang /
brgya byin chung ma dang bcas par bri bar bya'o / /
lho phyogs su ni zla ba dang /
nyi ma dang /
spen pa dang /
mig dmar ro / /
nub phyogs su stobs kyi lha dang /
dpyid kyi lha dang /
rgyal ba dang /
rnam par rgyal ba dang /
nor sbyin dang /
rlung lha dang /
me lha dang /
lus ngan po'o / /
byang du phag dang /
gshin rje dang /
tshogs kyi bdag po dang /
chu lha chung ma dang bcas par bri bar bya'o / /
de dag thams cad kyang yi ge hU~M nyid kyis dgod par bya'o / /
de nas zhes bya ba'i sgra ni snga ma bzhin no / /
dkyil 'khor chen po 'dir zhes bya ba ni rdo rje sems dpa'i dkyil 'khor du'o / /
'jug pa la sogs pa'i cho ga rgyas pa'o zhes bya ba ni der 'jug pa la sogs pa'i cho ga rgyas pa de la de skad ces bya ste 'jug pa dran par bya ste zhes bya ba nas brtsams te /
slob ma gzhug par bya ba'i phyir gsol ba gdab par bya'o zhes bya ba'i bar du 'og nas 'byung ba gang yin pa de rnams rtsom pa ston pa'o / /
de la zhes bya ba ni phyi rol gyi nye bar dgod pa yin par shes par bya'o / /
dang po nyid du zhes bya ba ni zhugs nas yang dag par sgeg par 'gyur ba dang /
phyag bya'o zhes bya ba la sogs pa ji srid cho ga rgyas par ma byas par zhugs pa tsam gyis slob dpon ji lta bu'i 'bras bu thob pa de ni dkyil 'khor du zhugs pa'i 'bras bu yin no zhes spro ba bskyed pa'i phyir /
cho ga ji lta bus zhes bya ba la sogs pa gsungs te /
ji skad du bshad pa'i cho ga 'dis zhugs pa'i zhes bya ba ni 'og nas bshad pa'i 'jug pa'i cho gas zhugs pa'i rdo rje slob dpon ni /
bcom ldan 'das rdo rje sems dpas byin gyis rlob par 'gyur ro zhes bya bar sbyar ro / /
rdo rje chen po slob dpon te / /
zhes bya ba la rdo rje yang yin la chen po yang yin pas na rdo rje chen po ste /
de bzhin nyid do / /
de bzhin nyid du ro gcig pa'i sems kyang rdo rje sems dpa'i tshul du nye bar gdags pas rdo rje chen po zhes bya ste rdo rje chen po des rdo rje sems dpa'i cha lugs dang ldan pa'i slob dpon ni rdo rje chen po slob dpon te /
rdo rje sems dpa'i dkyil 'khor gyi slob dpon zhes bya ba'i don to / /
dkyil 'khor thams cad kyi slob dpon dang zhes bya ba la dkyil 'khor thams cad ni rnam par snang mdzad kyi dkyil 'khor te /
der slob dpon du gyur pas na dkyil 'khor thams cad kyi slob dpon no / /
dam tshig thams cad shes pa dang / /
zhes bya ba ni /
dam tshig kyang yin la thams cad kyang yin pas dam tshig thams cad de gdug pa rnams 'dul ba'i phyir /
de bzhin gshegs pa'i bka' bsgo ba'i tshul lo / /
de la rjes su 'jug cing de dag shes pas na dam tshig thams cad shes pa ste /
rdo rje hU~M mdzad kyi dkyil 'khor gyi slob dpon zhes bya ba'i don to / /
chos thams cad rig pa dang zhes bya ba ni stobs dang mi 'jigs pa la sogs pa dang /
pad+ma'i rigs kyi chos thams cad de /
de dag thams cad rig cing khong du chud pas na chos thams cad rig pa ste /
pad+ma'i rigs kyi dkyil 'khor gyi slob dpon du 'gyur ro zhes ston par gyur pa yin no / /
las thams cad sgrub pa dang zhes bya ba ni bcom ldan 'das nam mkha'i snying po'i las gang dag gsungs pa'i las de dag thams cad rab tu sgrub par byed pas na /
de'i phyir las thams cad bsgrub pa zhes bya ba ste /
rin po che'i rigs kyi slob dpon zhes bya ba'i don to / /
dngos grub thams cad grub pa dang / /
zhes bya ba la dngos grub kyang yin la thams cad kyang yin pas dngos grub thams cad de /
dkyil 'khor lhag ma grub pa gang yin pa de ni dngos grub thams cad grub pa ste /
dkyil 'khor lhag ma rnams grub pas grub pa zhes bya ba'i don to / /
de bas na de lta bu'i ngo bo nyid du bcom ldan 'das rdo rje sems dpas byin gyis brlabs pa ni /
rigs dang dkyil 'khor dang lha thams cad kyis nus pa dang ldan par mdzad ces bya ba'i don to / /
gang gi phyir de ltar gyur pa nyid kyis na /
dbang bskur ba thams cad 'thob pa zhes bya ba ste /
de la dbang bskur ba yang yin la /
thams cad kyang yin pas dbang bskur ba thams cad do / /
de yang phyi dang gsang ba'i dbang bskur ba gang rigs thams cad kyi dkyil 'khor du gsungs pa de dag thams cad thob pa'o / /
thams cad shes pa dang ldan pa zhes bya ba ni /
'dis dkyil 'khor la sogs pa thams cad shes pa dang ldan pa'o / /
mchod pa thams cad ni mchod pa thams cad kyis mchod pa ste /
thams cad kyi mchod pa de nyid dang /
'jig rten dang 'jig rten las 'das pa dkyil 'khor thams cad 'dis dbang du 'gyur zhing /
rang la rag las par 'gyur ro / /
de bas na rgyu de lta bus 'jig rten dang 'jig rten las 'das pa'i dngos grub thams cad 'grub par 'gyur ro / /
'di'i phyag rgya thams cad kyang rang nyid bcings pas 'grub par 'gyur ro zhes bya ba ni /
phyag rgya chen po la sogs pa phyag rgya thams cad rang nyid kyis rang nyid la bcings na 'di'i dngos grub rnams 'grub par 'gyur ro / /
dam tshig thams cad kyis zhes bya ba la sogs pa la /
lus la dmigs pa la sogs pa dam tshig las 'da' bar byed pa ni nyes pa dang bcas pa ste /
de nyes pa dang bcas su zin kyang /
dpal rdo rje sems dpa'i phyag rgya'i byin gyi rlabs kyis dam tshig thams cad byin gyis brlabs par rtogs par 'gyur te /
de yang dam tshig thams cad ni / /
dpal rdo rje sems dpa' la sogs pa ste /
de sgrub pa po'i rgyud la so sor snang ba'i sbyor bas gnas par 'gyur ro zhes bya ba'i don to / /
ma bslabs par yang thams cad shes par 'gyur ro zhes bya ba ni /
de nas bstan bcos la sogs pa ma bslabs par yang de rnams kyis byin gyis brlab par mdzad pa'i mthus thams cad shes par 'gyur ro / /
mchod pa thams cad ni rnam pa bcu gnyis te /
rdo rje mtshon cha la sogs pa'i mchod pa rnams so / /
de la sogs pa gang yin pa'o / /
bya ba thams cad ni bya ba gang rdo rje sems dpa'i phyag rgya la sogs pa 'grub pa'i ngo bo nyid dang /
de lta bu'i bya ba thams cad kyang 'di la 'grub par 'gyur ro / /
mdor na zhes bya ba la sogs pa la /
rgya cher bshad pa bor nas tha mal pa'i rdo rje rig pa 'dzin pa la sogs pa dngos grub kyi mchog ston par mdzad pa ni mdor bsdus pa ste /
mdor bsdus pa des mdor bsdus pa'o / /
tshe 'di nyid la zhes bya ba ni da ltar byung ba'i dus te /
bdag nyid kyi dngos po gang gis dkyil 'khor chen po 'dir zhugs pa de nyid kyis rdo rje rig pa 'dzin pa la sogs pa dngos grub kyi mchog thob par 'gyur ro / /
ji lta bu zhe na /
ji ltar mngon par 'dod pa zhes bya ba gsungs te /
de'i 'dod pa ji lta bus ji lta ba 'dod pa de lta bu nyid kyi dngos grub thob par 'gyur ro / /
mngon par 'dod pa'i dngos grub de nyid bstan par bya ba'i phyir /
sangs rgyas nyid dam rdo rje 'dzin pa nyid thob par 'gyur ro zhes bya ba gsungs te /
de la sangs rgyas nyid ni de bzhin gshegs pa lnga po nyid do / /
rdo rje 'dzin pa nyid ni rigs thams cad kyi ngo bo nyid de /
de ci'i phyir zhe na zhes bya ba ni rgyu gang gi phyir na /
ji skad du bshad pa'i 'bras bu dkyil 'khor du 'jug pa tsam gyis slob dpon la 'byung bar 'gyur zhe na /
'di ltar zhes bya ba la sogs pa gsungs te gang gi phyir /
bcom ldan 'das rdo rje sems dpa' hUM gi ngo bo nyid du 'di'i snying la zhugs shing don yod la mi slu ba'i phyir /
las thams cad la 'bras bu dang bcas pa'i rgyus ni bkug cing spyan drangs te /
de bas na rgyu 'di nyid kyis dkyil 'khor du zhugs shing /
rdo rje sems dpa' la sogs pa'i phyag rgya'i ngo bo nyid kyis sems can gyi don to /
sgrub pa po'i rang dgar dbang du byas la /
de'i rang bzhin du bsgom pa'i sbyor ba dang /
rjes su mnyes par byas te /
de'i phyir bdag nyid slob dpon du gyur nas slob dpon du 'jug cing sgo srung nas brtsams te /
dkyil 'khor thams cad bstan par bya zhing /
dkyil 'khor gyi rnam par bsgom pa'i rnam par sems rtse gcig par slob dpon byed pa la mnyes par byed pa'o / /
dkyil 'khor gyi dngos grub kyang de nyid kyis bsgrubs na 'grub par 'gyur zhing rdzogs par 'gyur bas bcom ldan 'das de yang de la 'grub par 'gyur te /
de bas na ji skad du gsungs pa'i 'bras bu dkyil 'khor du 'jug pa tsam gyis slob dpon gyis 'thob par 'gyur ro / /
de nas zhes bya ba ni dkyil 'khor bris pa'i rjes thogs nyid la bsdu ba la sogs pa ji lta ba bzhin du sngon du 'gro bas bcom ldan 'das rdo rje sems dpa' 'khor dang bcas pa'i dkyil 'khor du bcug nas bcings la dbang du byas te /
dang por mchod yon phul la /
rdo rje phyag rgya dang dang po'i rdo rje'i mtshan nyid can bcings pa dang po'i ste /
thog mar byas la phyag rgya gzhan dag bcing ba dang /
dkyil 'khor du 'jug par byas nas hUM zlos shing /
rdo rje lta bas lta bzhin du dkyil 'khor du bsgrub par bya'o / /
rdo rje lta ba yang /
chags shing gdangs pa'i mig dag gis / /
bud med dag la bltas na ni / /
rtag tu dbang du gyur pa ste / /
rdo rje lta ba'i mtshan nyid do / /
rdo rje bcing ba bstan byas te / /
mdzub mo mthe bo'i mngal du ni / /
g.yas pa yi ni mthe bo'i mtshan / /
bcug la bskyod cing bsdam par bya / /
zhes bya ba 'di ni lnga po'i bsdus pa zhes bya ba'i phyag rgya'o / /
lnga po bsdus pa bcings nas ni / /
gung bsgreng srin lag nang du gzhug /
mthe bo mthe'u chung bsnyams rdo rje / /
de ni dang po'i rdo rje mchog /
zhes bya ba 'di ni dang po'i rdo rje'i mtshan nyid do / /
de nas rdo rje rnam par sgeg pa'i phyag rgya dang /
bzlas brjod lan cig byas la phyag bya zhing zhes bya ba ni de lta bu'i rdo rje'i phyag rgya dang yi ge hU~M zlos shing dkyil 'khor thams cad rab tu ji lta ba bzhin bsgrubs la /
rang gi lce la yi ge hU~M las gnod mdzes kyi rdo rje bsams la /
badzra dzi hwa zhes byin gyis brlabs la /
dkyil 'khor pa'i lha thams cad kyi ljags la hU~M dang bcas par bsams la lha thams cad las kyi phyag rgya nye bar bstan te bcom ldan 'das kyi phyag rgya chen po ji skad bshad pa bcings shing bstan la /
lhag ma rnams kyis kyang ji ltar bris pa dang rjes su mthun par yi ge hU~M zlos shing phyag rgya chen po de dag nyid la nye bar bstan par bya'o / /
de nas dbang bskur ba'i phyag rgya rnams kyis thams cad ji lta ba bzhin du dbang bskur nas bum pa rnams dang /
phyag rgya'i mchod pa rnams kyis kyang yang dag par mchod la /
de'i rjes thogs nyid du rdo rje rnam par sgeg pa'i phyag rgyas /
bcom ldan 'das la phyag byas te /
de dag kyang 'di'i 'og nas shes par bya'o / /
gos dmar po zhes bya ba la sogs pa la de ltar phyag byas nas /
dpal rdo rje sems dpa'i sbyor ba chen po dang ldan pa la gos dmar po la hUM ngam rdo rje gnod sbyin gyi sngags lan bdun bzlas la /
rdo rje lcags kyu la sogs pa bzlas pas kyang de stod g.yogs dang smad g.yogs dang ze'u kha dang gdong g.yogs byas la /
phyag bzhi sngon du 'gro ba la sogs pas sdom pa gzung ba dang /
me tog gi phreng ba thogs shing gdong dri zhim pos byug pa dang /
rdo rje thal mos rdo rje gar byed cing bskor bas snying gar me tog thogs te bdag nyid 'jug par bya'o zhes bya ba ni rdo rje gar las hU~M byung ba'i rdo rje thal mos me tog blangs la /
de bskor nas snying ga'i phyogs su bzhag ste badzra badzra hU~M zhes 'don zhing dkyil 'khor du 'jug par bya'o zhes bya ba'i don te de la rdo rje gar ni 'di yin te /
lag pa g.yas pa ba dan gsum pa byas la /
g.yon pa yang ba dan gsum pa yid du byas la de ltar ba dan rtse gsum pa'i mchog gi bsgyings pa dang bcas pas /
tha ma la sogs pa nas dgrol bas glog ltar 'degs shing bskor bas gar byed pa 'di ni rdo rje'i gar ro / /
zhugs nas kyang yang rnam par sgeg pas bskor bas bdud bcing zhes bya ba ni ji ltar sngar rdo rje sgeg pas phyag bya bar gsungs pa bzhin du 'dir yang bya'o zhes ston pa yin no / /
snying po yang bzlas brjod bya'o zhes bya ba ni hUM bzlas la phyag bya'o zhes ston pa yin no / /
de nas bcom ldan 'das la rdo rje lta bas bltas te de bzhin du 'dug nas bsgrub par bya'o zhes bya ba ni de ltar phyag byas nas bskor ba lan gsum byas la de kho na nyid brjod de me tog dor nas slar blangs la /
rang gi mgo la bcings te mtshan brgya rtsa brgyad kyis bstod nas /
bcom ldan 'das kyis phyag rgya chen po bcings la /
bcom ldan 'das la rdo rje'i lta bas bltas la yi ge hUM 'don cing bsgrub par bya'o / /
de nas bcom ldan 'das dgyes pas bdag nyid ston par mdzad pa'am /
smin ma bskyod pa'am /
lus thams cad dam yan lag thams cad ces bya ba ni gal te zhig na sku thams cad bskyod par 'gyur ba'am /
sku'i phyogs gcig bskyod par 'gyur ba'o / /
kha dog dmar por 'gyur ro zhes bya ba ni sku thams cad dam /
zhal tshom dmar por 'gyur ba'o / /
'od zer gyi rang bzhin gyi zhal lam sku thams cad ston par 'gyur ro / /
cho 'phrul dpag tu med pa yang ston par 'gyur ro zhes bya ba 'di ni mtshan mo'o / /
'di nyid ni nyin mo'o zhes bye brag shes par mi 'gyur bar 'od zer gyis bkug nas 'khrigs pa dang /
gang rdo rje rtse mo'i rgyud las cho 'phrul brgya rtsa brgyad kyi rnam pa gang yin pa de dag kyang ston par 'gyur ro / /
bdag nyid mthong ba stsol cing dngos grub mchog kyang stsol bar 'gyur ro zhes bya ba ni /
rang rang gi gzugs nyid mthong ba stsol ba dang /
sangs rgyas nyid dam rdo rje 'dzin pa nyid kyi dngos grub mchog slob dpon la stsol bar 'gyur ro / /
de nas brtsams te zhes bya ba ni de nas bzung nas so / /
nyin re zhing dngos grub thams cad thob par 'gyur ro zhes bya ba ni rigs thams cad kyi dkyil 'khor gyi dngos grub rnams dang /
'jig rten pa rnams kyang nyin re zhing slob dpon la 'byung bar 'gyur ba'o / /
gang du zhugs pa tsam gyis mi tshugs pa dang /
mi sod par 'gyur ro zhes bya ba ni der rang nyid zhugs pa'o zhes snga ma bzhin du rgyud dang sbyar te /
gang zhig dkyil 'khor 'di la zhugs pa tsam gyis mi tshugs par 'gyur ba 'di ni /
gang bdud la sogs pas zil gyis mi gnon cing tshugs par mi 'gyur ba dang /
de nyid kyis kyang mi sod pa ste /
bsad par mi nus pa'o / /
dngos grub thams cad dang zhes bya ba ni dpal rdo rje sems dpa' la sogs pa'i phyag rgya rdzogs pa'o / /
phun sum tshogs pa thams cad ces bya ba ni /
de dag nyid kyi 'byor pa'o / /
ye shes thams cad dang zhes bya ba ni /
dpal rdo rje sems dpa' la sogs pa'i ye shes dang /
byang chub kyi sems rdzogs par 'gyur ba la sogs pa'o / /
bya ba thams cad ni sangs rgyas kyi sprul pas sems can gyi don mdzad pa'i tshul te /
de dag bcom ldan 'das rdo rje sems dpa' slob dpon la bsgrub par mdzad cing rdzogs par mdzad do / /
der de lta bu'i 'bras bu thob par 'dod pa'i slob dpon gyis rang nyid 'jug par bya'o / /
de nas yang dag par mchod la zhes bya ba ni dngos grub thams cad rab tu bsgrub par mdzad pa /
bcom ldan 'das gsang ba'i mchod pa bzhis yang dag par mchod cing /
glu dang rol mos kyang mchod de /
bdag nyid rdo rje sems dbar byin gyis brlabs nas /
chu'i dbang bskur ba /
bcom ldan 'das las rdo rje thal mo bskor bas /
bcom ldan 'das la phyag byas la blang bar bya'o / /
rdo rje ming gis dbang bskur ba zhes bya ba la sogs pa la de lta bu'i dbang bskur ba blangs nas /
yang phyag rgya dang /
cod pan dang /
dar dpyangs dang /
rdo rje dang /
dril bu dang bcas pa'i dang po'i rdo rje'i dbang bskur ba blangs la /
yi ge hUM nyid zlos shing ming gi dbang bskur bas slob dpon bdag nyid dbang bskur bar bya'o / /
lhag ma rnams ni go bar zad do / /
yang na zhes bya ba la sogs pa la gang gi tshe bcom ldan 'das rdo rje sems dpa' sgrub pa po rang nyid la dbang bskur ba stsol bar mdzad pa de'i tshe /
skad cig de nyid la sgrub pa pos /
dpal rdo rje sems dpa' la sogs pa'i dngos grub mchog rnams ma bsams bzhin du 'thob par 'gyur ro / /
gang gi tshe bcom ldan 'das dpal rdo rje sems dpa' bdag nyid mthong ba ma stsal ba de'i tshe sgrub pa po'i ji skad bshad pa'i dbang bskur ba rang nyid kyis blang bar bya ste /
de'i tshe lo phyed kyi bar du rgyun mi 'chad par bsgrub pa dang ldan pa'i sgrub pa pos yid la 'dod pa'i dngos grub mchog 'grub par 'gyur ro / /
de nas rdo rje ming gi dbang bskur ba yang de bzhin no zhes bya ba ni de nas gzengs bstod pa'o / /
de nas thams cad ces bya ba la sogs pa la gang 'og nas bshad pa'i ming gi dbang bskur ba des dbang bskur ba de ni /
'dir rdo rje ming gi dbang bskur ba gnyis pa ste /
rdo rje ming gi dbang bskur ba de 'og nas bshad pa'i tshul gyis blang bar bya'o zhes bya ba'i don to / /
de nas byin gyis brlabs pa la sogs pa byas la zhes bya ba la sogs pa ni /
de ltar lung bstan pa'i mthar thug pa'i bar gyi 'jug pa la sogs pa'i cho ga byas la /
bdag la byin gyis brlabs pa bya ste /
'og nas bshad pa'i mtshan nyid can gyi ji ltar mngon par 'dod pa'i cho gas rdo rje sems dpa' la sogs pa'i phyag rgya bsgrub pa byas la /
dkyil 'khor chen po las byung bar bya'o / /
dkyil 'khor chen po gsang ba sgrub pa lan cig bya'o zhes bya ba ni gang dkyil 'khor chen po 'di bshad ma thag pa'i gsang ba sgrub pa'i de nyid slob dpon gyis lan cig ste thang cig bya'i yang nas yang du ngal bso zhing bya ba yang ma yin la /
nyin zhag bzhi lnga'am /
zla ba tsam gyis bya ba yang ma yin gyi /
gzhan du stan gcig la 'dug pa nyid kyi tshe /
mtshan ma byung ba'i mthar thug pa'i bar du bya'o zhes ston to / /
de nas slob ma gzhug par bya ste zhes bya ba la sogs pa la /
gal te slob ma gzhug par 'dod na snga ma bzhin du sdom pa bzung ba'i bar gyi cho ga byas la /
rab tu dga' ba'i rdo rje'i phyag rgya lnga po bsdus pa bcings la snga ma bzhin du slob dpon zhugs nas de bzhin du rdo rje rnam par sgeg pa'i phyag rgyas phyag byas te /
hUM gi ngo bo nyid kyi snying pos snying po de nyid ci 'dod pa zlos pa'i slob dpon gyis bcom ldan 'das rdo rje sems dpa' rab tu bsgrub par bya'o / /
ji ltar bcom ldan 'das slob dpon gyi bsgrub par bya zhe na /
phyag rgya chen pos zhes bya ba gsungs te /
phyag rgya chen po bcings la snying po 'don cing bsgrub par bya'i / /
dam tshig dang chos dang las kyi phyag rgya rnams kyis ni ma yin no / /
mtshan ma de nyid 'byung ste zhes bya ba ni gang rdo rje thal mo bskor bas 'jug pa la bstan pa ni 'dir yang 'byung ngo zhes bya ba'i don to / /
dngos grub thams cad kyang 'grub par 'gyur te zhes bya ba ni rdo rje sems dpa' la sogs pa'i dkyil 'khor gyi dngos grub rnams la bcom ldan 'das mtshan ma'i dngos po skyed par mdzad pa ste /
de bas na rigs thams cad kyi dkyil 'khor gyi slob dpon du 'gyur ba'o / /
bzhugs pa 'dis kyang zhes bya ba ni lnga po bsdus pa'i 'jug pas so / /
de bzhin du zhes bya ba ni /
ji ltar dang po'i 'jug pas dbang bskur ba thams cad thob pa'am /
rdo rje 'dzin pa nyid kyi bar du thob pa ste /
de ltar na 'dis kyang dbang bskur ba thams cad thob pa'i dngos grub rnams thob par 'gyur ro zhes ston to / /
de nas de bzhin du rdo rje blang ba la sogs pa byas nas zhes bya ba ni /
ji ltar dang po'i 'jug pa na / /
bdag la byin gyis brlabs pa la sogs pa sngon du 'gro bas chu'i dbang bskur ba dang /
phyag rgya dang /
cod pan dang /
dar dpyangs dang /
rdo rje dang bdag po dang ming dang lung bstan pa rnams blangs la /
slob ma gzhug pa'i phyir rjes su gnang ba mnos la slob ma gzhug par bya'o / /
rdo rje slob ma zhes bya ba la sogs pa la /
rdo rje sems dpa' byas pa'i slob ma de rnams la /
'di ltar rdo rje slob dpon gyis gzhug pa la sogs pa'i cho ga rgyas pa thams cad slob dpon nyid kyis bya'o / /
phyag rgya bcing ba yang bslab par bya'o zhes bya ba ni gang gis lha gang zhig bzung ba de la lha'i rdo rje sems dpa' la sogs pa'i gzugs kyi phyag rgya chen po la sogs pa'i phyag rgya thams cad bcing ba bslab par bya'o / /
sems can gang yang de bzhin gshegs pa la sogs pa lha thams cad kyi rigs la mos pa de rnams la yang dkyil 'khor 'di nyid du de bzhin gshegs pa la sogs pa'i dkyil 'khor du 'jug pa la sogs pa'i cho ga rgyas pa thams cad bya'o / /
de bzhin du zhes bya ba ni /
ji ltar de bzhin gshegs pa la sogs pa'i dkyil 'khor du khyad par gyi cho ga rgyas par 'byung ba de bzhin du 'dir yang bya ba ste /
gzhan dag gis ni de rnams kyi yid la ci 'dod pa'i dngos grub 'grub par mi 'gyur te /
khyad par gyi cho ga'i nus pa la rag las pa'i phyir ro / /
de nas lha gzhan dag la dad pa rnams dang zhes bya ba la sogs pa la /
lha chen po la sogs pa la dad pa yang dkyil 'khor 'di nyid du zhi ba'i mdung gis mtshan pa la sogs pa'i dkyil 'khor cho ga rgyas par bya'o / /
de bzhin du 'grub par 'gyur ro zhes bya ba ni /
ji ltar zhi ba'i mdung gis mtshan pa'i dkyil 'khor du 'jug pa'i mdung gis mtshan pa las gsungs pa'i dngos grub rnams 'grub par 'gyur ba de bzhin du /
'dir yang de las gsungs pa'i 'jug pa'i cho ga'i stobs kyis 'grub par 'gyur ro / /
de nas zhes bya ba la sogs pa la /
de ltar slob ma gzhug pa la sogs pa byas nas /
rdo rje sems dpa' la sogs pa'i cho ga gang dang gang gis zhugs pa de rnams ni ji ltar zhugs pa rnams so / /
zas dang ro'i bcud dang gnas pa la sogs pa thams cad kyis yang dag par tshim par byas la zhes bya ba ni /
zas thams cad ni bza' ba dang btung ba la sogs pa ji ltar grags pa rnams so / /
ro thams cad ces bya ba ni /
ShaT la sogs pa drug go / /
gnas pa ni gar gyi bstan bcos las bshad pa dang /
gnas pa dang /
'dug pa dang /
'chag pa dang /
nyal ba dang /
rgyud las bshad pa'i gnas pa rang gi lha'i ngo bo nyid du gsal ba'i yid kyis 'dug pa ste /
de ltar zas dang ro dang gnas pa thams cad de /
de dag thams cad kyis slob ma thams cad ci 'dod par tshim par byas la /
rdo rje gar dang /
mchod pa la sogs pa slob dpon gyis bya ste /
slob dpon slob ma dang bcas pas /
dkyil 'khor chen po mchod par bya ba'i phyir /
bya ba 'di ni 'di nyid kyi 'og nas shes par bya'o / /
ji ltar zhes bya ba la sogs pa la /
de ltar gar dang mchod pa byas nas /
ci nus pa'i tshul gyis zas dang skom la sogs pa'i longs spyod dang ldan par bya'o / /
de bzhin du bzlas brjod kyang byas la /
ji skad ces pa'i gar dang glu dang dgod pa la sogs pas mchod pa ji lta ba bzhin du bya'o / /
de la 'dir ni zhes bya ba la sogs pa la dkyil 'khor chen po 'dir 'jug pa la ni /
bya ba'i rgyud la sogs pa gzhan dag la bshad pa ltar /
snod dang snod ma yin pa brtag par mi bya'o / /
ci'i phyir zhe na /
sems can gyi khams ma lus shing lus pa med pa rnams zhes bya ba la sogs pa smos te /
sems can gyi khams thams cad ni gang gi phyir phyag rgya rnams kyis rang gi gzugs brnyan du rgyas btab pas /
'di dag ni bde ba chen po'i dam tshig yin pa'i phyir ro / /
'dir bde ba chen po ni thog ma dang tha ma med pa'i chos kyi dbyings la bya ste /
de nyid ni rdo rje'o / /
de las byung ba'i dkyil 'khor gyi tshul la sogs pa ni dam tshig go / /
ji ltar na yang 'di bde ba chen po'i dam tshig gi rdo rje yin zhing /
phyag rgya thams cad kyis rgyas btab pa yin zhe na /
'dod pa'i bsam pa zhes bya ba la sogs pa gsungs te /
sems can thams cad kyi bsam pa ni gnas te /
rdo rje sems dpa' la sogs pa'i mngon sum du bya bar mngon par 'dod pa'i bsam pa ni /
de yongs su rdzogs pa na rdo rje sems dpa' la sogs pa mngon sum du byas pa'o / /
de nyid grub cing rdzogs pa ni rdo rje'i sbyor ba'o / /
rdo rje'i sbyor ba des ni /
rdo rje chos mnyam pa nyid kyi zhes bya ba ste /
byang chub kyi sems la sogs pa ni rdo rje chos so / /
de rnams kyi mnyam pa nyid ni de bzhin nyid de rdo rje chos kyi mnyam pa nyid de rgyur gyur pa'i phyag rgyas sems can gyi khams thams cad rgyas btab pa 'di ni bde ba chen po'i rdo rje'i sbyor ba yin te /
de bas na dkyil 'khor chen po 'dir gzhug pa la snod dang snod ma yin pa brtag par mi bya'o / /
'di skad ston par 'gyur te /
gang gi phyir dkyil 'khor chen po 'dir zhugs pas ni rang bzhin gyis rnam par dag pa'i de kho na nyid bcu khong du chud par 'gyur la /
de khong du chud pas ji ltar zhugs pa'i sems can gyi khams rnams rdo rje sems dpa' la sogs pa'i dngos grub rnams 'grub par 'gyur te /
de bas na dkyil 'khor chen po 'dir 'jug pa la snod dang snod ma yin pa brtag par mi bya'o / /
de ltar na de nas bcom ldan 'das phyag na rdo rje zhes bya ba nas brtsams te /
dkyil 'khor chen po'o zhes bya ba'i bar gyi bshad pas slob dpon gyi las kyi cho ga dang /
slob ma zhugs pa la sogs pa'i cho ga rgyas par gsungs pa yin no // //
gzhan yang de dag nyid gsal bar bya ba'i phyir /
cho ga thams cad bshad par bya ste /
de la dang po kho nar slob dpon dam tshig chen po'i de kho na nyid rdo rje byin gyis rlob pa'i dkyil 'khor chen por dbang bskur ba dang /
dam tshig thob pa de las gsungs pa'i dam tshig yongs su skyong bas /
sems can yongs su dag pa gsang ba'i cho ga thams cad kyi bya ba shes pa dpa' ba /
brtan pa /
spro ba dang ldan pa /
dul ba 'dul ba'i kun du spyod pa dang ldan pa la gnas pa dad pa dang ldan pa /
chos zab mo la lhag par mos pa /
sems can thams cad yongs su skyong ba'i blo dang ldan pa /
lus dang srog la ltos pa med pa dang /
bcom ldan 'das yongs su mnyes par bya'o / /
de yang rang bzhin gyis rnam par dag pa la lhag par mos pas nang gi khrus byas la /
chu'i khrus don du gnyer ba dang ldan pa rnams kyis kyang khrus kyi cho ga'am /
rang nyid ji ltar dga' bas chu'i khrus bya'o / /
de nas lha'i khang pa dang nye bar phyin pa dang /
de rkang pa gnyis bkrus la nye reg byas nas /
hU~M phaT ces bya ba'i khro bo'i snying po lan brgya stong bzlas te /
g.yon pa'i khro bo'i khu tshur g.yon phyogs su bskor bas bgegs thams cad bsal la /
lha'i khang par 'jug par bya'o / /
de nas rdo rje rtse mo'i sngags yongs su bzlas pa'i spos chus rten dang lha'i khang pa bsang gtong byas la /
sa ma ya s+t+waM zhes brjod la 'dug par bya'o / /
de nas yang lkog ma'i phyogs su yi ge hrIHlas pad+ma 'dab ma brgyad pa lce'i pad+ma'i 'dab ma la hU~M las rdo rje rtse lnga pa dkar po bskyed la /
badzra dzi hwa zhes bya ba 'dis byin gyis brlab par bya'o / /
lag pa gnyis su yang a las zla ba'i dkyil 'khor gnyis bsams la /
de'i steng du hA~M gnyis la rdo rje rtse lnga pa gnyis bsam /
lag pa'i rtse mo yang hU~M nyid las rdo rje rtse gcig pa'i gzugs su rnam par bsams la /
hA~M las rdo rje me ltar 'bar bar bdag nyid sprul te /
oM gr-i h+Na badzra sa ma ya hU~M baM zhes brjod la /
khro bo ti rin+ti ri'i phyag rgya bcing bar bya ste /
rdo rje bsdams pa nang bcings nas / /
yid kyis khros nas dgag bya la / /
rdo rje mthe bo dam po ste / /
khro bo ti rin+ti ri ra bshad / /
oM badzra dz+wA la a na lArka hU~M /
a b+hi Shiny+tsa maM zhes bya ba dang /
ti ri n+ti ri'i phyag rgyas rdo rje phreng ba'i dbang bskur ba blang bar bya'o / /
rdo rje bsdams pa bcings la mthe bo gnyis snyoms pa'i khu tshur spyi bor bzhag pa 'di ni rdo rje ti rin+ti ri ste /
'dis spyi bo nas brtsams te /
phyogs bzhir rdo rje phreng ba'i dbang bskur ba'i tshul byas la /
yang phyag rgya 'di nyid dpral ba'i phyogs su bzhag nas gnyis su byas te /
dar dpyangs bcings pa'i tshul ji lta ba bzhin du byas te /
mnyam pa'i thal mos lha rnams mnyes par bya'o / /
badzra tu Sh+ya ho / /
yang oM badzra dz+wA la a na lArka hU~M zhes brjod de /
rdo rje sems dpa'i skyil mo krung bcas la /
g.yon pa rdo rje khu tshur snying ga'i phyogs su bzhag nas /
g.yas rdo rje gsor zhing bgegs thams cad gzhom par bya'o / /
de nas hU~M badzra a na la ha na da ha pa tsa ma tha b+hany+dza ra Na hU~M phaT ces bya ba dang /
rdo rje me ltar 'bar ba'i dam tshig gi phyag rgya bcings la bgegs thams cad bskrad pa dang /
bsreg pa dang /
'tshed pa dang /
bcing ba la sogs pa bya'o / /
rdo rje bsdams pa nang du bcings la /
sor mo rnams nang du 'bar ba lta bur byas la /
mthe bo rdo rje bsgreng ba 'di ni /
khro bo ti rin+ti ri zhes bya ba rdo rje me ltar rab tu 'bar ba'i dam tshig gi phyag rgya'o / /
rdo rje bsdams pa bcings la mthe bo gnyis brkyang ste /
bsdams pas la gzhag ste /
badzra nai tri ban+d+ha sarba big+h+nAn zhes bya bas bgegs thams cad bcing bar bya'o / /
rdo rje bsdams pa brkyang la sa la reg par byas pa dang /
oM badzra dr-i D+ho me b+ha ba rak+Sha sarbaM swA hA zhes bya bas sa 'og bcing bar bya'o / /
rdo rje 'jigs byed kyi spyan gyis nam mkha' bcing bar bya ste /
oM hu lu hu lu hU~M phaT /
de la 'di'i phyag rgya ni rdo rje khu tshur gnyis bcings la mgal me'i 'khor lo bzhin du bskor nas /
mgo bo'i steng du mdzub mo lcags kyu ltar bzhag pa 'di ni rdo rje 'jigs byed kyi spyan gyi phyag rgya'o / /
yang rdo rje gnod sbyin gyi rdo rje 'jigs byed spyan gyi steng du bcing bar bya ste /
oM badzra yak+Sha hU~M /
rdo rje thal mo las mthe bo gnyis brkyang ste /
mdzub mo gnyis mche ba lta bur byas te /
khar bzhag pa 'di ni rdo rje gnod sbyin gyi phyag rgya'o / /
rdo rje gtsug tor phyag rgya dang ldan pas shar phyogs bcing bar bya ste /
oM druM ban+d+haM haM zhes bya ba'am /
truM zhes bya'o / /
rdo rje khu tshur gnyis las mthe chung lu gu rgyud du sbrel la /
mdzub mo gnyis kyi rtse mo sbyar te /
bzlog nas spyi bor bzhag pa ni rdo rje gtsug tor gyi phyag rgya'o / /
yang rdo rje zhags pas de nyid bcing bar bya ste /
hU~M badzra pA sha hri /
rdo rje khu tshur gnyis kyis mkhrig mar mdud pa bya ba ni rdo rje zhags pa'i phyag rgya'o / /
rdo rje ba dan gyis nub phyogs bcing bar bya ste /
oM badzra pA taM ke ni ra Ta /
rdo rje bsdams pa las mthe bong gnyis sems dpa'i skyil mo krung du byas te /
mdzub mo gnyis mnyam por phye la /
mthe chung gnyis ba dan ltar bya ba 'di ni rdo rje ba dan gyi phyag rgya'o / /
rdo rje nag mos byang phyogs bcing bar bya ste /
hri badzra kA li ru Ta ma Ta /
rdo rje gnod sbyin gyi phyag rgya nyid khar brtan par bzhag pa ni rdo rje nag mo'i phyag rgya'o / /
rdo rje rtse mos lho phyogs bcing bar bya ste /
oM badzra shi kha ra ru Ta ma Ta /
rdo rje khu tshur gnyis kyis ri bo 'degs pa'i tshul du byed pa ni rdo rje rtse mo'i phyag rgya'o / /
rdo rje las kyis dkyil 'khor bcing ba byas la ra ba bya ste /
hU~M badzra karma /
yang rdo rje hU~M mdzad kyi nang du ra ba byas te /
hUM rdo rje khu tshur gnyis bcings la /
mkhrig ma gnyis bsnol te /
mthe chung gnyis lcags kyur sbrel la /
khams gsum rnam par rgyal ba zhes bya ba mdzub mo gnyis sdigs mdzub tu bsgreng ba 'di ni rdo rje hU~M mdzad kyi phyag rgya'o / /
'di nyid las gung mo dang mdzub mo gnyis rdo rjer bya ba ni /
rdo rje las kyi phyag rgya'o / /
rdo rje bsdams pa dang badzra ban+d+ha baM zhes bya bas rdo rje'i dra ba bya ba'o / /
de nas rdo rje gnod sbyin yongs su bzlas pa'i spos chus snod lha'i khang pa'i sgor bsang gtor bya ba'i phyir gzhag la /
rdo rje me'i sngags bzlas pa'i spos chus mchod pa'i yan lag thams cad bsang gtor bya ba dang /
rdo rje me ltar 'bar ba phyag rgya dang bcas pa yang bzlas par bya'o / /
de nas oM badzra puSh+pe hU~M zhes bya ba dang /
me tog gi phyag rgyas me tog byin gyis rlob /
oM badzra gan+d+ha zhes bya ba dang /
dri'i phyag rgyas dri /
oM badzra d+hU pe hU~M zhes bya ba dang /
rdo rje bdug pa'i phyag rgyas bdug pa /
oM a kA ro mu khaM sarba d+harmA NAM Ad+ya nut+pa n+na twA ta zhes bya ba dang /
ral gri'i phyag rgyas lha bshos te / /
rdo rje bsdams pas ral gri 'debs pa ltar byed pa ni ral gri'i phyag rgya'o / /
oM badzra A lo ke hUM zhes bya ba dang /
mar me'i phyag rgyas ni mar me la'o / /
hU~M zhes bya ba dang /
til dang /
nas dang /
ku sha dang /
me tog dkar po dang /
'bras yos dang /
tsan+dan dkar po'i dung chos la sogs pa'i snod gtsang ma'i nang du bzhag ste /
rdo rje thal mo kha phye ba'i mchod yon gyi phyag rgyas lan gsum mam bdun nam nyi shu rtsa gcig gi bar du yongs su bzlas la /
de dag thams cad gzhag par bya'o / /
mchod rten thams cad dgug pa dang / /
bdag la byin brlabs sogs bsgrubs pas / /
rtag tu rdo rje dril 'chang zhing / /
dngos grub mchog ni bsgrub par bya / /
lugs ma'am yang na brkos pa'am / /
byas pa'am ni bris pa yi / /
dang po'i 'khor lo'i gzhag nas ni / /
de ni slar yang rab tu bsgrub / /
yi ge hU~M 'don cing dang po'i rdo rje'i phyag rgya bcings la /
a nu rA ga yA mi hU~M zhes brjod de /
sa la gzhag nas rdo rje sems dpa'i dkyil 'khor chen po sprul la /
de nyid khar gzhag na dkyil 'khor der rab tu gnas par 'gyur ro / /
de nas gal te 'byor na me tog la sogs pas dkyil 'khor mchod la /
oM sarba ta thA ga ta kA ya wAka tsit+ta pra Na me na badzra ban+d+ha naM ka ro mi zhes bya ba dang /
phyogs thams cad du dkyil 'khor lnga bas bcom ldan 'das rdo rje sems dpa' 'khor dang bcas pa la phyag bya'o / /
yang shar phyogs nas nub tu bltas te /
sngags 'di dang rdo rje thal mo brkyang nas lus thams cad kyis phyag bya'o / /
oM sarba ta thA ga ta pU dza u pas+tha nA ya /
At+ma naM niR+YA ta yA mi /
sarba ta thA ga ta badzra satwa a d+hi tiSh+Tha swa maM /
de nas de bzhin du gnas pa las /
rdo rje thal mo snying ga'i phyogs su gzhag la /
lho phyogs nas byang du kha bltas te /
sngags 'di dang dpral ba sa la reg pas phyag bya'o / /
oM sarba ta thA ga ta pU dza a b+hi She kA ya At+ma naM ni R+YA ta yA mi /
sarba ta thA ga ta badzra rat+na a b+hi Shiny+tsa maM /
de nas de bzhin du gnas pa las /
rdo rje khu tshur spyi bor gzhag la /
nub phyogs su kha shar du bltas te /
sngags 'di dang kha sa la reg pas phyag bya'o / /
oM sarba ta thA ga ta pU dza pra brta nA ya /
At+ma naM ni R+YA ta yA mi sarba ta thA ga ta badzra d+harma pra brta ya maM /
de nas de bzhin du gnas pa las /
rdo rje thal mo snying gar gzhag ste /
byang phyogs su lhor kha bltas te /
sngags 'di dang spyi bos reg pas phyag bya'o / /
oM sarba ta thA ga ta pU dza karma Ne /
At+ma naM ni R+YA ta yA mi /
sarba ta thA ga ta badzra karma ku ru maM /
de nas shar phyogs su pus mo gnyis sa la btsugs te 'dug la /
rdo rje thal mo snying gar sbyar te /
sdig pa thams cad so sor bshags par bya'o / /
phyogs bcu'i sangs rgyas dang byang chub sems dpa' thams cad dang /
de bzhin gshegs pa dang /
rdo rje dang /
rin po che dang /
pad+ma dang /
las kyi rigs su zhugs pa thams cad dang /
snying po dang /
phyag rgya dang /
gsang sngags dang /
rig sngags kyi lha thams cad dgongs su gsol /
bdag rdo rje ming 'di zhes bya ba phyogs bcu'i sangs rgyas dang byang chub sems dpa' thams cad kyi spyan sngar dang /
de bzhin gshegs pa dang /
rdo rje dang /
rin po che dang /
pad+ma dang /
las kyi rigs su zhugs pa thams cad dang /
snying po dang phyag rgya dang /
gsang sngags dang rig sngags kyi lha thams cad kyi spyan sngar sdig pa thams cad so sor bshags par bgyi'o / /
phyogs bcu'i 'jig rten gyi khams na /
'das pa dang /
ma 'ongs pa dang /
da ltar bzhugs pa'i sangs rgyas dang /
byang chub sems dpa' thams cad dang /
rang sangs rgyas dang /
'phags pa nyan thos dang /
yang dag par song ba dang /
yang dag par zhugs pa rnams dang /
sems can gyi tshogs thams cad kyi bsod nams thams cad la yang rgya cher rjes su yi rang bar bgyi'o / /
phyogs bcu'i sangs rgyas bcom ldan 'das chos kyi 'khor lo bskor bar mi mdzad pa thams cad la chos kyi 'khor lo dam pa bskor bar mdzad par bskul bar bgyi'o / /
phyogs bcu'i 'jig rten na sangs rgyas bcom ldan 'das yongs su mya ngan las 'da' bar bzhed pa de dag thams cad la yongs su mya ngan las mi 'da' bar gsol bar 'tshal lo / /
de nas me tog gi phyag rgya bcings la 'di skad ces brjod par bya ste /
gang yang 'jig rten gyi khams 'di'am /
gang yang phyogs bcu'i 'jig rten gyi khams thams cad na /
lha dang mi rnams kyi me tog gi bye brag yid las byung ba'am /
chu las skyes pa'am /
thang las skyes pa gang dag yod pa de rnams 'di lta ste /
ma lus shing lus pa med pa'i de bzhin gshegs pa thams cad la mchod pa'i las bya ba'i phyir /
phyogs bcu'i sangs rgyas dang byang chub sems dpa' rigs lnga dang bcas par bzhugs pa thams cad dang /
snying po dang /
phyag rgya dang /
gsang sngags dang /
rig sngags kyi lha'i khyad par thams cad la dbul bar bgyi'o / /
oM sarba ta thA ga ta puSh+pe pU dza meg+ha sa mu dra s+pha ra Na sa ma ye hU~M /
bdug pa'i phyag rgya bcings la /
'di skad ces brjod par bya ste /
gang yang phyogs bcu'i 'jig rten gyi khams 'di'am gang yang phyogs bcu'i 'jig rten gyi khams thams cad na /
lha dang mi rnams kyi bdug pa'i bye brag lhan cig skyes pa'am /
yang dag par sbyar ba'am /
yongs su gyur pa gang dag yod pa de rnams 'di lta ste /
ma lus shing lus pa med pa'i de bzhin gshegs pa thams cad la mchod pa'i las bya ba'i phyir phyogs bcu'i sangs rgyas dang byang chub sems dpa'i rigs lnga dang bcas par bzhugs pa thams cad dang /
snying po dang /
phyag rgya dang /
gsang sngags dang /
rig sngags kyi lha'i khyad par thams cad la dbul bar bgyi'o / /
oM sarba ta thA ga ta d+hU pe pU dza me g+ha sa mu dra s+pha ra Na sa ma ye hUM /
mar me'i phyag rgya bcings te 'di skad ces brjod par bya ste /
gang yang 'jig rten gyi khams 'di'am /
gang yang phyogs bcu'i 'jig rten gyi khams thams cad na /
lha dang mi rnams kyi snang ba'i bye brag yid las byung ba'am /
rin po che'i 'od dam /
mar me'i snang ba la sogs pa gang dag yod pa de rnams 'di lta ste /
ma lus shing lus pa med pa'i de bzhin gshegs pa thams cad la mchod pa'i las bya ba'i phyir /
phyogs bcu'i sangs rgyas dang byang chub sems dpa' rigs lnga dang bcas par bzhugs pa thams cad dang /
snying po dang /
phyag rgya dang /
gsang sngags dang /
rig sngags kyi lha'i khyad par thams cad la dbul bar bgyi'o / /
oM sarba ta thA ga ta A lo ke pU dza mi g+ha su mu dra s+pha ra Na sa ma ye hU~M /
dri'i phyag rgya bcings la /
'di skad ces brjod par bya ste /
gang 'jig rten gyi khams 'di'am /
gang yang phyogs bcu'i 'jig rten gyi khams thams cad na /
lha dang mi rnams kyi dri'i bye brag lhan cig skyes pa'am yang dag par sbyar ba'am /
yongs su gyur pa gang dag yod pa de rnams 'di lta ste /
ma lus shing lus pa med pa'i de bzhin gshegs pa thams cad la mchod pa'i las bya ba'i phyir /
phyogs bcu'i sangs rgyas dang byang chub sems dpa' rigs lnga dang bcas par bzhugs pa thams cad dang /
snying po dang /
phyag rgya dang /
gsang sngags dang /
rig sngags kyi lha'i khyad par thams cad la dbul bar bgyi'o / /
oM sarba ta thA ga ta gan+d+ha pU dza me g+ha sa mu dra s+pha ra Na sa ma ye hU~M /
thal mo khong stong du sbyar ba bcings la 'di skad ces brjod par bya ste /
gang 'jig rten gyi khams 'di'am gang yang phyogs bcu'i 'jig rten gyi khams thams cad na /
rin po che'i ri bo'am /
rgya mtsho rin po che'i tshogs gang dag yod pa de dag thams cad kyang 'di lta ste /
ma lus shing lus pa med pa'i de bzhin gshegs pa thams cad la mchod pa'i las bya ba'i phyir /
phyogs bcu'i sangs rgyas dang /
byang chub sems dpa'i rigs lnga dang bcas par bzhugs pa thams cad dang /
snying po dang /
phyag rgya dang /
gsang sngags dang /
rig sngags kyi lha'i khyad par thams cad la dbul bar bgyi'o / /
oM sarba ta thA ga ta bo d+h+yaM ga rat+na A laM ka ra pU dza meg+ha sa mu dra s+pha ra Na sa ma ye hU~M /
de nas bzhad pa'i phyag rgya bcings la 'di skad ces brjod par bya ste /
gang 'jig rten gyi khams 'di'am /
gang yang phyogs bcu'i 'jig rten gyi khams thams cad na /
dgod pa dang /
sgeg pa dang /
dga' ba dang /
rtsed 'jo'i bde ba'i bye brag gang dag yod pa de rnams 'di lta ste /
ma lus shing lus pa med pa'i de bzhin gshegs pa thams cad la mchod pa'i las bya ba'i phyir /
phyogs bcu'i sangs rgyas dang /
byang chub sems dpa' rigs lnga dang bcas par bzhugs pa thams cad dang /
snying po dang /
phyag rgya dang /
gsang sngags dang /
rig sngags kyi lha'i khyad par thams cad la dbul bar bgyi'o / /
oM sarba ta thA ga ta ha s+ya lA s+ya ra ti krI Da sau khya a nut+ta ra pU dza me g+ha sa mu dra s+pha ra Na sa ma ye hU~M /
bzhad pa'i phyag rgya de nyid rdo rje thal mo bskor ba 'di spyi bor bzhag la /
yang thal mo khong stong du sbyar ba bcings nas /
'di skad ces brjod par bya ste /
gang 'jig rten gyi khams 'di'am /
gang yang phyogs bcu'i 'jig rten gyi khams thams cad na /
dpag bsam gyi shing ngam /
gos kyi shing gang dag yod pa de rnams 'di lta ste /
ma lus shing lus pa med pa'i de bzhin gshegs pa thams cad la mchod pa'i las bya ba'i phyir /
phyogs bcu'i 'jig rten gyi khams thams cad na sangs rgyas dang byang chub sems dpa' rigs lnga dang bcas par bzhugs pa thams cad dang /
snying po dang /
phyag rgya dang /
gsang sngags dang /
rig sngags kyi lha'i khyad par thams cad la dbul bar bgyi'o / /
oM sarba ta thA ga ta a nut+ta ra bo d+hi A laM kA ra bas+t+ra pU dza me g+has mu dra s+pha ra Na sa ma ye hU~M /
de nas sems can thams cad kyi 'khor ba'i sdug bsngal rjes su dran par byas la /
bcom ldan 'das rdo rje sems dpa'i las kyi phyag rgya bcings te /
snying rje chen po'i dbang gis sems can thams cad bsgral ba'i phyir /
byang chub tu sems bskyed de /
ma bsgral ba rnams bsgral bar bya ba'i phyir dang /
ma grol ba rnams dgrol bar bya ba'i phyir dang /
dbugs ma phyin pa rnams dbugs dbyung bar bya ba'i phyir dang /
yongs su mya ngan las ma 'das pa rnams yongs su mya ngan las bzla bar bya ba'i phyir dang /
sems can gyi khams ma lus pa 'khor ba'i rgya mtsho las yang dag par bsgral bar bya ba'i phyir /
byang chub tu sems bskyed par bgyi'o / /
oM sarba ta thA ga ta badzra bo d+hi tsit+ta pU dza me g+has mu dra s+pha ra Na sa ma ye hUM /
sgeg mo'i phyag rgya bcings la /
'di skad ces brjod par bya ste /
sems can thams cad yo byad thams cad kyis yang dag par 'byor cing phun sum tshogs pa thams cad 'dod pa tsam la rag lus par gyur cig /
oM sarba ta thA ga ta ma hA badzrod b+ha ba dA na pA ra mi ta pU dza me g+ha sa mu dra spa ra Na sa ma ye hUM /
rdo rje phreng ba ma'i phyag rgya bcings la /
'di skad ces brjod par bya ste /
sems can thams cad mi dge ba'i lus dang ngag dang yid kyi las kyi mtha' thams cad dang yang dag par bral bar gyur cig /
dge ba'i lus dang ngag dang yid kyi las kyi mtha' thams cad dang ldan par gyur cig /
oM sarba ta thA ga ta a nut+ta ra ma hA bo d+hi ha ra shI la pA ra mi ta pU dza mi g+ha sa mu dra s+pha ra Na sa ma ye hUM /
rdo rje glu mkhan ma'i phyag rgya bcings la 'di skad ces brjod par bya ste /
sems can thams cad mtshan dang dpe byad thams cad kyis lus la yang dag par brgyan par byas pa dang /
rtag tu phan tshun 'jigs pa med pa dang /
zhe 'gras pa med par zhugs shing mig dang yid mngon par dga' ba dang /
chos zab mo la bzod pa dang ldan par gyur cig /
oM sarba ta thA ga ta a nut+ta ra ma hA d+harma a ba bo d+hi k+ShAn+ti pA ra mi ta pU dza me g+ha sa mu dra s+pha ra Na sa ma ye hUM /
rdo rje gar mkhan ma'i phyag rgya bcings la 'di skad ces brjod par bya ste /
sems can thams cad byang chub sems dpa'i spyod pa la mngon par dga' ba dang ldan pa dang /
sangs rgyas nyid la yongs su gzhol zhing 'khor ba yongs su spong ba'i brtson 'grus dang ldan par gyur cig /
oM sarba ta thA ga ta saM sA ra pa ri t+yi ka a nut+ta ra ma hA bIr+ya pA ra mi ta pU dza me g+ha sa mu dra s+pha ra Na sa ma ye hUM /
me tog gi phyag rgya bcings la 'di skad ces brjod par bya ste /
sems can thams cad nyon mongs pa dang /
nye ba'i nyon mongs pa thams cad dang bral bar gyur cig /
bsam gtan dang /
rnam par thar pa dang /
ting nge 'dzin dang /
snyoms par 'jug pa dang /
mngon par shes pa rnams dang /
rig pa thams cad dbang du gyur pa phun sum tshogs par gyur cig /
oM sar+b+ba ta thA ga ta a nut+ta ra sau khyA bi hA ra d+h+yA na pA ra mi ta pU dza mi g+ha sa mu dra s+pha ra Na sa ma ye hUM /
bdug spos kyi phyag rgya bcings la 'di skad ces brjod par bya ste /
sems can thams cad 'jig rten dang 'jig rten las 'das pa'i shes rab dang ye shes rnams dang yang dag par ldan par gyur cig /
so so yang dag par rig pa bzhi thob ste /
bzo dang bstan bcos thams cad shes shing /
sgyu rtsal dang ldan la /
gsang ba'i cho ga shes pa dang /
de kho na nyid mthong ste nyon mongs pa dang /
shes bya'i sgrib pa thams cad yang dag par gcod pa'i ye shes thob par gyur cig /
oM sarba ta thA ga ta a nut+ta ra kle sha ts+tshed sarba d+harmaHsa man+ta /
dz+nyA na ma hA pradz+nyA pA ra mi ta pU dza me g+ha sa mu dra s+pha ra Na sa ma ye hUM /
phyogs bcu'i 'jig rten gyi khams ma lus pa'i de bzhin gshegs pa rnams kyi zhabs drung du bdag nyid kyis lhag par mos par byas la /
lus kyis bsnyen bkur bya ba'i phyir /
oM sarba ta thA ga ta kA ya ni r+yA ta na pU dza me g+ha sa mu dra s+pha ra Na sa ma ye hUM /
de nas thams cad du kha dang lce brgya stong phrag snyed kyi sgo nas mnyam med mi g.yo zhes bya ba la sogs pa'i bstod pas mchod pas lhag par mos par byas la /
oM sarba ta thA ga ta bA ga nir+ya ta na pU dza me g+ha sa mu dra s+pha ra Na sa ma ye hUM /
de nas byang chub sems dpa' thams cad dang /
bsam pa gcig pa'i sbyor bas chos thams cad mnyam pa nyid la lhag par mos par byas la /
oM sarba ta thA ga ta tsit+ta nir+yA ta na pU dza me g+ha sa mu dra s+pha ra Na sa ma ye hUM /
chos thams cad ni dngos po med pa'i ngo bo nyid dang /
stong pa nyid dang /
mtshan ma med pa dang /
smon pa med pa'i rnam par lhag par mos par byas la /
oM sarba ta thA ga ta gu h+ya pU dza me g+ha sa mu dra s+pha ra Na sa ma ye hUM /
de ltar mchod pa rnam pa nyi shus de bzhin gshegs pa thams cad yang dag par mchod la bdag nyid dbul bar bya ste /
sangs rgyas dang byang chub sems dpa' thams cad la bdag nyid dbul gyis /
dus thams cad dang /
rnam pa thams cad du bdag so sor bzhes su gsol /
thugs rje chen po dang ldan pa'i mgon po khyed rnams kyis dam tshig chen po'i dngos grub bdag la stsal du gsol zhes brjod la /
dge ba'i rtsa ba de yang sems can thams cad dang thun mong du byas te /
dge ba'i rtsa ba 'di dag gis bdag dang sems can thams cad 'jig rten dang 'jig rten las 'das pa'i dngos po'i rgud pa thams cad dang bral bar gyur cig /
'jig rten dang 'jig rten las 'das pa'i phun sum tshogs pa thams cad dang yang dag par ldan pa'i bde ba nyid dang /
yid bde ba dang bcas pa nyid kyis mi'i mchog sangs rgyas su tshe 'di nyid la gyur cig /
bde gshegs gsang sngags rnams la mkhas pa dang / /
rtag tu chos rgyal lhun gyis grub thob la / /
'gro ba ma lus dgod par gnas bgyid cing / /
gal te ma thob na yang dus 'dir smon / /
de ltar bla na med pa yang dag par rdzogs pa'i byang chub tu dge ba'i rtsa ba thams cad yang dag par bsngos nas /
sdom pa gzung bar bya ste /
ji ltar dus gsum mgon po rnams / /
yang dag byang chub nges mdzad pa / /
de bzhin bla med byang chub sems / /
dam pa bdag gis bskyed par bgyi / /
sangs rgyas rnal 'byor sdom pa la / /
sdom pa yi ni tshul khrims dang / /
dge ba'i chos ni sdud pa dang / /
sems can don ni byed pa gsum / /
bdag gis brtan por gzung bgyi zhing / /
sangs rgyas chos dang 'phags dge 'dun / /
bla na med pa'i dkon mchog gsum / /
deng nas brtsams te gzung bar bgyi / /
rdo rje rigs mchog chen po yi / /
rdo rje dril bu phyag rgya yang / /
yang dag nyid du gzung bar bgyi / /
slob dpon dag kyang gzung bar bgyi / /
rin chen rigs mchog chen po yi / /
dam tshig yid du 'ong ba la / /
nyin re zhing yang lan drug tu / /
sbyin pa rnam bzhi rtag tu sbyin / /
byang chub chen po las byung ba'i / /
pad+ma'i rigs mchog dag pa la / /
phyi nang gsang ba theg pa gsum / /
dam pa'i chos kyang ma lus gzung / /
las kyi rigs mchog chen po la / /
sdom pa thams cad ldan par ni / /
yang dag nyid du gzung bar bgyi / /
mchod pa'i las kyang ci nus bgyi / /
bla na med pa'i byang chub sems / /
dam pa bdag gis bskyed bgyi zhing / /
sems can kun gyi don gyi phyir / /
bdag gis sdom pa ma lus gzung / /
ma bsgral ba ni bsgral bar bgyi / /
ma grol ba ni dgrol bar bgyi / /
dbugs ma phyung ba dbugs dbyung zhing / /
sems can mya ngan 'das la 'god / /
de nas gzugs brnyan la sogs pa'i sbyor bas phyag rgya bcing ba sngon du 'gro bas /
cho ga rnams rjes su spyad par bya ste /
thal mo dam du bsdams pa las / /
sor mo thams cad bsnol nas ni / /
rdo rje thal mor bka' stsal te / /
rab tu bsdams phyir rdo rje bsdams / /
badzra any+dza li zhes bya ba ni rdo rje thal mo'i sngags so / /
badzra ban+d+ha zhes bya ba ni rdo rje bsdams pa'i ste /
badzra ban+d+ha traT ces bya ba dang /
rdo rje bsdams pa snying gar dgrol lo / /
badzra A be sha zhes bya ba dang /
rdo rje dbab pa'i dam tshig gi phyag rgya bcings la /
a zhes bya bas bdag nyid la dbab par bya ste /
dang po'i rdo rje sku mdog dmar po 'od dmar po 'bar bas /
bdag nyid kun du gang bar gyur par bsam par bya'o / /
dbab pa de yang 'dis brtan par bya ste /
tiSh+Tha badzra dr-i D+ho me b+ha ba sha shwa to me b+hA bahr-i da ya me a d+hi tiSh+ThA sarba sid+d+hi m+me pra yats+tsha hUM ha ha ha ha ho / /
dam tshig gi rdo rje khu tshur gyi mdzub mo sbyar ba ni /
rdo rje dbab pa'i dam tshig gi phyag rgya'o / /
badzra muSh+Ti zhes bya ba dang /
dam tshig gi rdo rje khu tshur bcings la 'di skad ces brjod do / /
oM badzra san+d+hi boM /
rdo rje bsdams pa las mthe'u chung dang srin lag gnyis kyi bar du mthe bong bzhag nas bsdams la mdzub mo gnyis bkug pa ni /
dam tshig gi rdo rje khu tshur gyi mtshan nyid do / /
de nas dpal rdo rje sems dpa' la sogs pa nas /
rdo rje ro'i mthar thug pa'i bar gyi dam tshig gi phyag rgya sa ma ya s+t+waM zhes brjod de bcings la /
yi ge hUM lan gsum du brjod nas /
'dis rang gi snying gar gzhug par bya ste /
oM badzra muHoM sarba pA paM A kaR+Sha na bi sho d+ha na badzra sa ma ye hUM phaT /
ces bya ba phyag rgya dang bcas pas ngan 'gro thams cad dgug par bya'o / /
rdo rje'i phyag rgya gnyis nang du / /
mdzub mo gnyis ni bcings nas su / /
legs par gyen du 'phags pa ni / /
ltung ba slong ba'i dam pa'o / /
oM badzra pA Ni bi s+phoT ya sarba a pA ya ban+d+ha na ni pra mo k+ShA ya sarba a pA ya ga ti b+h+yaHsarba satwA na /
sarba ta thA ga ta badzra sa ma yatraT ces bya ba phyag rgya dang bcas pas sdig pa thams cad dral bar bya'o / /
rdo rje bcings pa bsdams byas te / /
gung mo gnyis ka sbyar nas ni / /
tha ma bzhi ni rtse mo sbyar / /
sdig pa 'joms par grags pa yin / /
de nas rang gi snying gar rdo rje la hUM yid kyis mngon par bris nas /
de nyid yid la gdon par bya'o / /
de nas yi ge hUM de dang dbyangs kyi yi ge bcu drug gis /
rang gi sems zla ba'i dkyil 'khor lta bur yongs su gyur pa rnam par bsams la /
de'i steng du yang yi ge hUM dang ka la sogs pa rnams kyis skar ma lta bu'i zla ba'i dkyil 'khor gnyis pa bskyed par bya'o / /
zla ba'i dkyil 'khor gnyis po de nyid hUM dang bcas pa yongs su gyur pa las /
dang po'i rdo rje'i gzugs su rnam par bsgoms la /
rdo rje'i dbus su yi ge hUM bsams te /
rdo rje ni bdag go zhes bsgoms nas /
rdo rje de las de bzhin gshegs pa'i rigs rnams sprul la /
des sems can gyi khams thams cad de bzhin gshegs pa'i rigs kyi ngo bo nyid du bskyed nas /
de rnams rdo rje der bcug nas rdo rje chen po de /
bdag ni sems dpa' kun bdag grags / /
bdag nyid kyang ni bdag la gnas / /
zhes bya bas byin gyis brlabs la /
sems dpa' ni bdag go zhes bya ba'i nga rgyal du bsgom par bya'o / /
'di skad ston par 'gyur te /
badzra satwa ha~M zhes brjod la /
bzlas ma thag tu bsgoms pa'i rdo rje chen po / /
rdo rje sems dpa'i phyag rgya chen po'i gzugs su bsam mo / /
de nas snyems pa dang bcas pas rdo rje gsor la /
yang sgrub pa pos badzra satwa hoM zhes brjod par bya'o / /
de ltar sems dpar byin gyis rlob pa'i sbyor bas /
rdo rje sems dpa' bdag nyid rnam par bsams la /
de thog ma dang tha ma med pa'i chos kyi dbyings kyi ngo bo nyid so sor snang zhing /
gzugs brnyan dang 'dra bar bsams la /
'di skad ces brjod par bya ste /
ma hA sa ma ya satwa haM /
de nas dang po'i rdo rje bcings la 'di skad ces brjod par bya'o / /
sa ma yo ha~M /
de nyid kyis snying ga dang /
dpral ba dang /
lkog ma dang /
spyi bor byin gyis brlab par bya'o / /
sa ma ya satwa a d+hi tiSh+Tha swa mAM /
de nas sems dpa'i skyil mo krung bcas la /
g.yon pa'i rdo rje khu tshur gyis dril bu blangs la snyems par bya ste /
lag pa g.yas pas dang po'i rdo rje blangs nas gsor nas /
rang gi snying gar bstod pa'i tshul gyis gzhag par bya zhing /
hUM 'don pas 'di ni bcom ldan 'das kyi phyag rgya chen po ste /
de lta bu'i phyag rgya bcings nas 'dug la /
hU~M AHzhes brjod de /
mdun du sna tshogs pad+ma'i gdan la rdo rje bsams nas /
hU~M brjod de rdo rjer bdag nyid bsgoms la /
badzro haM zhes brjod do / /
yang hU~M de nyid zlos shing badzra satwa haM zhes brjod la /
rdo rje de rdo rje sems dpa'i bdag nyid du bsgoms la /
de nyid du rdo rje lcags kyu la sogs pas snying po dang phyag rgya dang bcas pa 'di dag gis /
dgug pa dang /
gzhug pa dang /
bcing ba dang /
dbang du bya ba byas te badzra aM ku sha dzaHbadzra pA sha hU~M /
badzra s+pho Ta ba~M /
badzra A be sha a /
de nas 'di dag gi phyag rgya bshad par bya ste /
rdo rje khu tshur gnyis las byung ba'i mdzub mo lcags kyur bcings la /
mthe'u chung lcags kyu chen por bya ba ni /
rdo rje lcags kyu'i phyag rgya'o / /
mkhrig ma mdud pa ni zhags pa'i'o / /
mthe'u chung dang mdzub mo mdud pa ni lcags sgrog gi'o / /
rgyab gnyis bsnyams te mnan pa ni rdo rje 'bebs pa'i phyag rgya'o / /
de nas dang po'i rdo rje bcings la hU~M dr-i sh+ya zhes bya bas /
bcom ldan 'das la blta bar bya ste /
ye shes sems dpa' de mthong nas /
rang gi lus la bsgom par bya / /
bkug cing bcug la bcing ba dang / /
dbang du byas te bsgrub par bya / /
hU~M dang gsang ba'i lcags kyu dang po'i rdo rjes gung mo rdo rje lcags kyu gnyis su byas la /
de dang dgug pa'i sbyor bas /
rang gi snying ga'i phyogs su lcags kyu la sogs pas dgug pa la sogs pa byas la /
yang dang po'i rdo rje bcings nas /
sa ma ya s+t+waM zhes brjod de /
rgyab tu 'od kyi dkyil 'khor bskyed nas /
bcom ldan 'das bzhugs par gyur pa dang /
bdag nyid dang lhan cig tu gyur par bsams la /
sa ma ya s+t+waM a haM /
dzaHhUM baM hoHzhes lan gsum brjod pas /
mdzub bcas zla ba'i mdog can la / /
rdo rje snyems pa 'dzin pa'i mchog /
rdo rje phreng sogs kyis spras shing / /
sna tshogs 'bar ba 'khrigs pa'i 'od / /
ces bya ba sna tshogs pad+ma la sems dpa'i skyil mo krung gis bzhugs pa /
dga' ba chen pos gzigs pa zhal 'dzum zhing rnam par g.yo ba bsams la /
mig gnyis su hU~M gnyis bsams nas /
lce la yang hU~M bkod de /
rdo rje khu tshur gnyis kyis bcom ldan 'das rdo rje sems dpa'i las kyi phyag rgya gar las byung ba bcing bar bya'o / /
de nas rdo rje bsdu ba'i phyag rgya bcings la /
yid kyis legs so zhes bya ba'i tshul gyis dzaH hUM boM hoHzhes brjod la /
rang gi lus la de bzhin gshegs pa thams cad bcug la sbyor ba 'di dang /
phyag rgya 'dis rgyas gdab par bya'o / /
bcom ldan 'das rnam par snang mdzad kyi dam tshig gi phyag rgya bcings la /
'di skad brjod par bya'o / /
badzra d+hA tu dr-i sh+ya dzaHhUM boM hoHsa ma ya s+t+waM /
sa ma ya ho /
a haM badzra d+hA tu /
oM sarba ta thA ga ta ma hA yo gI shwa ri hUM zhes lan gsum brjod do / /
de bzhin du bcom ldan 'das mi bskyod pa dang /
rin chen 'byung ldan dang /
'od dpag tu med pa dang /
don yod grub pa'i dam tshig gi phyag rgya bcings la /
'di skad brjod do / /
oM badzra d+hA tu dr-i sh+ya /
dzaHhUM boM hoHsa ma ya s+t+waM /
sa ma ya s+t+waM /
a haM badzra d+hA tu zhes lan gsum brjod do / /
yang de rnams kyi gsang sngags ni /
oM badzra satwa hUM /
oM badzra rat+na hUM /
oM badzra d+harma hUM /
oM badzra karma hUM zhes bya ba ste /
'di dag ni rim pa ji lta ba bzhin du mi bskyod pa la sogs pa'i sngags yin no / /
de nas de rnams kyi phyag rgya bshad par bya ste /
de la /
rdo rje bsdams pa las byung ba'i / /
rdo rje sems ma brtan byas la / /
gung mo myu gu ltar mnyam bsgreng / /
gung mo nang du gshibs pa ni / /
sangs rgyas gnyis pa yin par bshad / /
gung mo rin chen 'dra ba dang / /
gung mo pad+ma 'dra bar dgug /
sangs rgyas lnga pa'i phyag rgya ni / /
de bzhin mdzub mo bkug pa'o / /
de nas badzra dz+nyA na zhes bya ba'i chos kyi phyag rgya de bzhin gshegs pa lnga'i ljags la bsams nas /
de rnams kyi las kyi phyag rgya bcing bar bya'o / /
de la 'di dag ni rdo rje khu tshur las byung ba ste /
g.yon pa'i rdo rje mdzub mo ni / /
g.yas pa'i nang du bsgreng bar bya / /
byang chub mchog gi phyag rgya ste / /
sangs rgyas byang chub sbyin byed pa'o / /
mi g.yo ba yi sa la reg /
rin chen gyi ni mchog sbyin pa'o /
tshe dpag med pa'i ting 'dzin mchog /
gdon mi za bar mi 'jigs sbyin / /
zhes bya ba ste /
de bas na go rims ji lta ba bzhin du rnam par snang mdzad la sogs pa nas don yod grub pa'i mthar thug pa'i bar du /
badzra d+hA tu zhes bya ba thun mong gi snying pos byang chub mchog dang /
sa gnon pa la sogs pa'i phyag rgya dang rab tu sbyar ro / /
de ltar de bzhin gshegs pa rnams kyi thun mong gi snying pos sngags pas rang gi snying gar rdo rje rtse lnga pa bsams la /
mtshan ma rnams dang bcas par rab tu sbyar na /
phyag rgya chen por 'gyur ro / /
de nas dang po'i phyag rgya bcings la /
badzra satwa twe no pa tiSh+Tha zhes bya ba dang /
rang gi snying ga'i zla ba la dang po'i rdo rje bskyed do / /
badzra rat+na a d+hi tiSh+Tha zhes bya ba dang /
dpral ba'i phyogs su rdo rje rin chen /
badzra d+harma a d+hi tiSh+Tha zhes bya ba dang /
lkog ma'i phyogs su pad+ma /
badzra karma a d+hi tiSh+Tha zhes bya ba dang /
spyi bor sna tshogs rdo rje bskyed par bya'o / /
de nas oM badzra satwa sa ma ya /
ma nu pA la ya /
badzra satwa twe no pa /
tiSh+Tha dr-i D+ho me b+ha ba /
su to Sh+yo me b+ha ba /
a nu rak+to me b+ha ba /
su po Sh+yo me b+ha ba /
sarba sid+d+hi m+me pra yats+tsha /
sarba karma su tsa me /
tsit+taM shre yaMHku ru hUM ha ha ha ha ho / /
b+ha ga bAn sarba ta thA ga ta /
badzra mA me muny+tsa /
badzrI b+ha ba ma hA sa ma ya satwa AHzhes bya ba'i yi ge brgya pas brtan par bya'o / /
de nas rdo rje thal mo lan gsum bskor nas /
bcom ldan 'das rdo rje sems dpa' la phyag btsal dbang bskur ba blang bar bya ste /
oM sarba bud+he b+ha ba rat+na sany+tsa ya /
pra t+yuta da bi bya mu ku Ta nA ma /
a b+hi ShI ny+tsa maM /
pra ba ra badzra d+ha ra shrI badzra satwa sa ma ya s+t+waM /
a haM /
zhes re re brjod cing /
dang po kho nar sangs rgyas lnga'i cod pan gyi dbang bskur ba blang bar bya'o / /
de yang spyi gtsug tu bcom ldan 'das rnam par snang mdzad gser gyi mdog can /
byang chub mchog gi phyag rgyas bzhugs par bsams la /
oM b+hU khaM a b+hi Shiny+tsa maM zhes brjod do / /
dpral ba'i steng du mi bskyod pa sku mdog dkar pos gnon gyi phyag rgyas bzhugs par bsams la /
badzra satwa a b+hi ShIny+tsa maM zhes brjod do / /
rna ba g.yas pa'i steng du rin chen 'byung gnas bai DUr+ya sngo bsangs kyi mdog can /
mchog sbyin gyi phyag rgyas bzhugs par bsams la /
badzra rat+na a b+hi ShIny+tsa maM zhes brjod do / /
ltag par 'od dpag tu med pa btsag yug snam gyi mdog can /
chos kyi 'khor lo'i phyag rgyas bzhugs par bsams la /
badzra d+harma a b+hi ShIny+tsa maM zhes brjod do / /
rna ba g.yon pa'i steng du don yod grub pa sna tshogs pa'i mdog can mi 'jigs pa sbyin pa'i phyag rgyas bzhugs par bsams la /
phyag rgya 'di dang ldan pas badzra karma a b+hi ShIny+tsa maM zhes brjod de /
de yang zhal dkar po dpung pa'i mtha' nas phyag gnyis pa la sha'i mdog can /
lhag ma ni kha dog sngon po / /
zhal gyi 'og nas lte ba'i mthar thug pa'i bar ni dmar skya /
brla gnyis ser skya /
pus mo man chad kha dog dkar po'i mdog dang ldan pa'i bcom ldan 'das don yod grub pa bskyed par bya'o / /
de nas de rnams kyi phyag rgya bshad par bya ste /
rdo rje bsdams pa las mthe bo gnyis bsnol bar byas la /
mdzub mo gnyis rtse mo nang du bkug nas /
gung mo bsnyams pa'i tshigs dang por sbyar ba 'di ni /
de bzhin gshegs pa thams cad kyi sku'i mchog ces bya ba'i dbang bskur ba'i phyag rgya'o / /
de nas phyogs thams cad du cod pan bcings la /
mdun du rdo rje khu tshur gnyis kyis mdud pa byed pa lta bus phreng ba bcing ba byas la /
rgyab tu de bzhin du mdud pa byas te /
sgeg pa dang bcas pas mtha' ma la sogs pa las dgrol bas logs gnyis su dar dpyangs 'phyang bar byas la /
mthar mnyam pa'i thal mos mnyes par byas te /
badzra tuSh+ya ho zhes brjod do / /
de nas yang badzra rat+na a b+hi ShIny+tsa maM zhes bya bas /
rdo rje rin po che'i phreng ba'i dbang bskur ba blang bar bya'o / /
de nas 'di'i phyag rgya bshad par bya'o / /
rdo rje thal mo kha thur du bstan la /
mdzub mo gnyis bkug ste /
mthe bong la rtse sbyar bar byas nas /
de snying ga nas bteg ste dbang bskur ba'i gnas su gzhag pa 'di ni /
rdo rje rin chen gyi dbang bskur ba'i phyag rgya'o / /
de nas oM pad+ma mA la a b+hi ShIny+tsa lo ke shwa ra te /
sa ra hri /
zhes bya ba'i rig sngags 'di dang /
pad+ma'i phreng ba'i dbang bskur ba blang ba dang /
oM a b+hi ShIny+tsa maM /
zhes bya ba dang /
phyag rgya 'dis sna tshogs rdo rje'i phreng ba'i dbang bskur ba blang bar bya'o / /
rdo rje bsdams pa las byung ba'i / /
rdo rje rin chen gyi dam tshig gi phyag rgya las /
srin lag dang mthe'u chung bsnyams te brkyang la ba dan ltar byas te /
de ltar na rnal 'byor pa rdo rje'i phreng ba la sogs pas spras par 'gyur ro / /
de nas yi ge gnyis kyis snga ma bzhin du go cha byas la /
hUM zlos bzhin du dang po'i rdo rje'i dbang dang bdag po'i dbang blang la /
rdo rje rang gi mgo la gzhag la hUM de nyid zlos shing ming gi dbang bskur ba blang bar bya'o / /
de nas 'dis dngos grub kyi rdo rje'i brtul zhugs blang bar bya ste /
oM sarba ta thA ga ta sa ma ya a d+hi pa ti s+t+waM /
a b+hi ShIny+tsa mi ma hA badzra d+ha ra /
'di ni sangs rgyas thams cad de / /
rdo rje sems dpa'i rdo rje yin / /
khyod kyis kyang ni rtag tu bcang / /
rdo rje 'chang chen brtul zhugs yin / /
rdo rje 'di ni de bzhin gshegs pa de dag thams cad kyi byang chub kyi sems chen po'i mchog ste /
'di yongs su mi spong bas 'di rtag tu chongs shig ces bya ba'i gsang ba'o / /
hrI badzra gar+b+ha pa ti a ti shrI he badzra nA ma sid+d+h+ya sa ma ya s+t+waM b+hur b+hu baHswaH /
de nas rdo rje mtshon cha la sogs pa gsang ba'i mchod pa bzhis bdag nyid yang dag par mchod la /
de nyid kyis ni rdo rje bzung / /
chos kyi dril bu dkrol bar bya / /
dam tshig gis ni phyag rgya cher / /
byin gyis brlabs nas snying bo bzla / /
de ltar bdag nyid bskyed nas /
dpal rdo rje sems dpa'i phyag rgya chen po bcings la /
hUM 'don pa la brtson zhing /
g.yas pa'i mig tu Ta las zla ba bya /
g.yon par ma bkod la nyi ma'i dkyil 'khor bskyed /
hU~M gis mig 'bras dus mtha'i me lta bur / /
gnas pa 'di ni rdo rje'i lta ba bya / /
de nas yid kyis nam mkha'i phyogs la 'dug ste /
snod kyi 'jig rten gyi 'og tu rlung gi dkyil 'khor la hU~M las rdo rje rtse lnga pa /
de'i dbus su yi ger bsams la /
de las dus mtha'i rlung gis sbar ba'i sreg pa'i bskal pa'i me lta bu'i rdo rje 'bar ba'i 'od dang ldan pa'i rdo rje des sangs rgyas kyi zhing thams cad thal bar bya'o / /
de nas nam mkha'i phyogs su stong gsum pa'i sangs rgyas kyi zhing gi tshad tsam pa'i yi ge khoM dkar po'i gzugs can gyi bcom ldan 'das rnam par snang mdzad bdud rtsi'i char gyi rgyun rnam par 'bebs pas /
sangs rgyas kyi zhing kun du tshig pa bkrus la /
'o ma can gyi rgya mtsho dba' rlabs kyi phreng ba 'khrugs pas gang bar gnas par bsam mo / /
de nas ri'i mes 'o ma can gyi rgya mtsho bskol la /
de'i dbus su pad+ma chen po'i gzugs can de la /
de bas chung ba'i pad+ma dpag tu med pas yongs su bskor ba de'i yang rtsa bar yi ge pra las tshad mtha' yas pa'i gser gyi rus sbal yang pad+ma'i lte ba la yi ge pra nyid gser gyi mdog can gyi yi ge khaM gi gzugs can du bsams la /
ji skad du bshad pa'i rnam par snang mdzad kyang nam mkha'i phyogs nas byon te bzhugs par bsam mo / /
de nas hU~M su~MhU~M zhes bya bas pad+ma de ri'i rgyal po ri rab zur bzhi pa /
rin po che sna bzhi'i rang bzhin gser gyi ri la sogs pas yongs su bskor bar rnam par bsams la /
oM badzra dr-i D+ho me b+ha ba rak+Sha sarban swA hA /
zhes bya ba dang /
rdo rje bsdams pa brkyang la /
de bzhin du sa la reg par byas te byin gyis brlab par bya'o / /
de nas de bzhin du dang po'i rdo rje las gzhan 'phrul dbang byed kyi lha'i rgyal po'i khang pa /
nam mkha'i phyogs thams cad la gnas par sprul la /
lha thams cad kyi gnas su sna tshogs pad+ma'i gdan bskyed la /
nam mkha'i phyogs nas bcas la /
dbus kyi pad+ma'i gdan la sems dpa'i skyil mo krung gis 'dug ste /
bsam gtan dang /
gzugs med pa'i snyoms par 'jug pa mngon du byas la /
yid kyi rang bzhin gyi lus kyis 'og min gyi gnas su song ste /
bskal pa grangs med pa gsum las nges par 'byung ba'i byang chub sems dpa' sems dpa' chen po don thams cad grub pa'i gzugs su bdag nyid bsams la /
de bzhin gshegs pa thams cad kyis kyang /
sangs rgyas kyi zhing 'di til gyi gong bu bzhin du yongs su gang bar rnam par bsams la /
de bzhin gshegs pa thams cad kyi gzugs kyi sku nyid dang /
chos nyid dag kyang dran par bya'o / /
de nas theg pa chen po'i nges par 'byung ba'i chos so / /
de nas theg pa chen po'i byang chub sems dpa' dge 'dun rjes su dran par byas la /
sems can thams cad dang /
'gro ba thams cad dang /
'jig rten gyi khams thams cad kyis bsdus pa rnams su lhag par byams pa bskyed pa dang /
ngan 'gro thams cad la sogs pa'i sdug bsngal gyis kun du gzir ba rnams la snying rje ba dang /
'phags pa thams cad la dga' ba dang /
'jig rten gyi chos thams cad la yang btang snyoms par bya ba dang /
chos thams cad la yang dngos po med pa'i ngo bo nyid dang /
sgyu ma lta bu dang /
mig yor lta bur lhag par mos par byas la /
byang chub kyi sems dang shes rab kyi pha rol tu phyin pa dang /
thabs mkhas pa'i spyad pa dang /
rigs lnga rnams dang /
rdo rje dang dril bu dang /
phyag rgya dang /
slob dpon nyid dang /
byams pa dang /
mi 'jigs pa dang /
zang zing dang /
chos kyi sbyin pa dang /
theg pa gsum gyis nges par 'byung ba'i tshul thams cad ston pa dang /
gsang sngags kyi sgo'i spyad pa spyod pa rnams mngon sum du byas la /
sems can thams cad la phan pa dang /
bde ba dam pa grub par bya ba'i phyir / /
rnam par snang mdzad du gyur cig ces smon lam btab la /
mi g.yo ba'i ting nge 'dzin la snyoms par 'jug par bya'o / /
de nas rim pa 'dis mngon par byang chub pa mngon du bya'o / /
rdo rje'i skyil mo krung bcas la de'i steng du rdo rje bsdams pa bkan te gzhag la /
rang gi snying gar sems dpa'i rdo rje rnam par bsams nas 'di ltar bsgom par bya'o / /
de nas de bzhin gshegs pa thams cad kyis sangs rgyas kyi zhing 'di /
dper na til gyi gong bu bzhin du yongs su gang bar gyur to / /
de nas de bzhin gshegs pa thams cad 'dus te /
byang chub sems dpa'i sems dpa' chen po don thams cad grub pa zhes bya ba /
byang chub kyi snying por bzhugs pa gang na ba der gshegs te /
byang chub sems dpa' de la ched du longs spyod rdzogs pa'i sku bstan nas 'di skad ces bka' stsal to / /
rigs kyi bu khyod kyis gang gi phyir de bzhin gshegs pa thams cad kyi de kho na nyid mngon par ma rtogs par dka' ba spyod pa thams cad la spro ba bskyed cing /
ji ltar bla na med pa yang dag par rdzogs pa'i byang chub mngon par rdzogs par bya snyam mam /
de nas byang chub sems dpa' sems dpa' chen po don thams cad grub pa de bzhin gshegs pa thams cad kyis bskul bas mi g.yo ba'i ting nge 'dzin las bzhengs te /
de bzhin gshegs pa thams cad la phyag byas nas 'di skad ces gsol to / /
bcom ldan 'das de bzhin gshegs pa rnams /
de kho na nyid ji lta bu lags /
ji ltar bsgrub par bgyi /
bka' stsal du gsol /
de skad ces gsol pa dang /
de bzhin gshegs pa de dag thams cad kyis gsung gcig tu 'di skad ces bka' stsal to / /
rigs kyi bu rang gi sems la rtog cing mnyam par zhog la /
rang bzhin gyis grub pa'i sngags ci dgar zlos shing bsgrub pa gyis shig /
oM tsit+ta pra ti be d+haM ka ro mi /
de nas byang chub sems dpas de bzhin gshegs pa thams cad la 'di skad ces gsol to / /
bcom ldan 'das de bzhin gshegs pa rnams bdag gi snying ga na zla ba'i dkyil 'khor lta bur gda' ba bdag gis rtogs so / /
de nas de bzhin gshegs pa thams cad kyis bka' stsal pa /
rigs kyi bu sems de ni rang bzhin gyis 'od gsal bas na /
de ni ji lta bur sbyangs pa de lta bur 'gyur te /
dper na ras dkar po tshon gyis bsgyur ba bzhin no / /
de nas de bzhin gshegs pa thams cad kyis rang bzhin gyis 'od gsal ba'i sems shes pa rgyas par bya ba'i phyir /
oM bo d+hi tsit+ta ut+pA da yA mi /
zhes rang bzhin gyis grub pa'i sngags 'dis yang byang chub sems dpa' sems dpa' chen po de byang chub kyi sems bskyed par gyur te /
de nas byang chub sems dpas yang de bzhin gshegs pa thams cad kyi bkas byang chub kyi sems bskyed nas /
'di skad ces gsol to / /
zla ba'i dkyil 'khor lta bur mthong ba gang lags pa de ni zla ba'i dkyil 'khor nyid du mthong ngo zhes so / /
de bzhin gshegs pa thams cad kyis bka' stsal pa /
de bzhin gshegs pa thams cad kyi snying po sems bskyed pa kun du bzang po khyod kyis mngon sum du gyur gyis de legs par bsgrubs shig /
de bzhin gshegs pa thams cad kyis sems bskyed pa kun du bzang po de brtan par bya ba'i phyir /
sngags 'dis rang gi sems zla ba'i dkyil 'khor la rdo rje'i dbyibs su soms shig /
oM tiSh+Tha badzra /
byang chub sems dpas gsol pa /
bcom ldan 'das de bzhin gshegs pa rnams zla ba'i dkyil 'khor gyi steng na rdo rjer bdag gis mthong ngo / /
de bzhin gshegs pa thams cad kyis bka' stsal pa /
de bzhin gshegs pa thams cad kyi sems bskyed pa kun du bzang po'i sems rdo rje 'di sngags 'dis brtan par gyis shig /
oM badzra At+ma ko\u0f85haM /
de nas nam mkha'i dbyings thams cad du mnyam par 'jug pa'i de bzhin gshegs pa thams cad kyi sku dang gsung dang thugs rdo rje'i dbyings ji snyed pa de dag thams cad /
de bzhin gshegs pa thams cad kyi byin gyi rlabs kyis sems dpa'i rdo rje der zhugs so / /
de nas de bzhin gshegs pa thams cad kyis /
bcom ldan 'das byang chub sems dpa' chen po don thams cad grub pa de la /
rdo rje'i dbyings rdo rje'i dbyings zhes bya ba rdo rje'i ming gis dbang bskur ro / /
de nas byang chub sems dpa' rdo rje'i dbyings kyis de bzhin gshegs pa de dag thams cad la 'di skad ces gsol to / /
bcom ldan 'das de bzhin gshegs pa rnams de bzhin gshegs pa thams cad kyi sku ni bdag lags par mthong lags so / /
de bzhin gshegs pa thams cad kyis bka' stsal ba /
sems dpa' chen po de lta bas na /
sems dpa'i rdo rje de rnam pa'i mchog thams cad dang ldan pa'i sangs rgyas kyi skur bdag nyid rang bzhin gyis grub pa'i sngags 'dis ci dgar zlos la bsgoms shig /
oM ya thA sarba ta thA ga ta ta thA a haM /
de nas de skad ces bka' stsal pa dang /
byang chub sems dpa' chen po rdo rje dbyings kyis bdag de bzhin gshegs pa mngon par rdzogs par sangs rgyas nas /
de bzhin gshegs pa thams cad la phyag byas te /
'di skad ces gsol to / /
bcom ldan 'das de bzhin gshegs pa thams cad kyis bdag byin gyis rlobs la /
mngon par rdzogs par byang chub pa 'di brtan par mdzod cig /
de nas de skad ces gsol pa dang /
de bzhin gshegs pa thams cad de bzhin gshegs pa rdo rje dbyings kyi sems dpa'i rdo rje der zhugs so / /
oM sarba ta thA ga ta a b+hi saM bo d+hi dr-i D+ha badzra tiSh+Tha zhes bya ba dang /
de'i snying ga dang /
smin mtshams dang /
lkog ma dang /
spyi bo rnams su go rims ji lta ba bzhin du /
rdo rje sems ma dang /
rdo rje rin chen ma dang /
rdo rje chos ma dang /
rdo rje las mas brtan par bya ba'i phyir mngon par byang chub pa rdzogs par byas par gyur to / /
de nas slar byung ste /
yang badzra rat+na a b+hi Shiny+tsa zhes bya ba'i snying po zlos pas /
de la rin po che'i cod pan dang /
dar dpyangs kyis dbang bskur ba byin no / /
de nas /
mdor na 'jig rten thams cad du / /
sems can kun la phan pa'i phyir / /
ji ltar sna tshogs 'dul 'gyur ba'i / /
chos kyi 'khor lo rab tu bskor / /
zhes bya ba dang /
de bzhin du rdo rje dang /
rin po che dang /
pad+ma dang /
las dang /
khro bo'i 'khor lo rab tu bskor / /
zhes bya ba'i rjes su gnang ba'i dbang bskur ba byin pas /
'phags pa spyan ras gzigs dbang phyug gi tshogs kyi ye shes bskyed nas /
sangs rgyas kyi sprul pa'i las dang /
sems can gyi bya ba'i las kyis /
sna tshogs pa'i las nyid la rab tu gzhag ste /
'dod pa'i khams thams cad na gzhan 'phrul dbang byed kyi lha'i rgyal po'i gnas su bzhag par 'gyur ba dang /
bcom ldan 'das rnam par snang mdzad /
phyag na rdo rje la sogs pa byang chub sems dpa' bye ba phrag brgyad kyis yongs su bskor nas bzhugs so / /
de nas oM badzra d+ha twI shwa ri hUM badzri Ni /
zhes bya ba'i rig sngags 'di phyag rgya dang ldan pas snying ga dang /
smin mtshams dang /
lkog ma dang /
spyi bo rnams su bdag nyid byin gyis brlab par bya'o / /
rdo rje thal mo las /
mthe bong gnyis ni bsnol byas la / /
mdzub mo rtse mo bkug nas ni / /
gung mo bsnyams pa'i tshigs su sbyar / /
rdo rje dbyings kyi dbang mor bshad / /
ces bya ba 'di ni phyag rgya'o / /
de ltar bdag nyid byin gyis brlabs nas /
rab tu dga' ba rnam par dag pa'i gnas 'di ni /
byang chub sems dpa'i gnas so zhes bya ba la sogs pa'i shes rab kyi pha rol tu phyin pa'i tshul gyis sgo'i chos ston par 'gyur ba ste /
gzhung 'di dag gis ni dang po'i sbyor ba zhes bya ba'i ting nge 'dzin ston par gyur pa yin no / /
de ltar dang po'i sbyor ba mngon du byas nas /
rdo rje sems dpa'i phyag rgya chen po bcings te /
hUM zlos shing rdo rje sems dpa' la sogs pa rang rang gi snying ga las phyung ste /
ji skad bshad pa'i dkyil 'khor gyi dbus su de bzhin gshegs pa de dag thams cad bkug ste /
bcug la bcings te dbang du byas la /
rdo rje sems dpa' la sogs pa dang lhan cig tu gyur nas /
rdo rje sems dpa' la sogs pa nas /
chu lha'i mthar thug gi bar du rang gi gnas su hUM nyid kyis gzhag par bya ste /
'di ni dkyil 'khor gyi rgyal po mchog ces bya ba'i ting nge 'dzin gnyis pa'o / /
de nas rdo rje bsdu ba'i phyag rgya gnyis pa bcings la /
oM badzra sa ma ya dzaHdzaHdzaHhUM baM hoH /
zhes brjod de /
sgo dbye ba sngon du 'gro ba bsdu bar bya'o / /
de nas rdo rje bsdu ba des rdo rje 'dzin pa chen po la sogs pa dang /
'jig rten gyi khams thams cad na bzhugs pa'i sangs rgyas dang byang chub sems dpa'i 'khor gyi dkyil 'khor dang bcas pa byon par byas pa dang /
oM sarba ta thA ga ta pA da ban+d+ha naM ka ro mi /
zhes brjod cing de bzhin gshegs pa thams cad kyi zhabs la phyag byas nas ched du brjod pa 'di ched du brjod do / /
e ma'o byang chub sems dpa' yi / /
kun tu bzang po spyod pa mchog /
de bzhin gshegs pa'i 'khor lo yi / /
dbus na de bzhin gshegs pa mdzes / /
de nas ched du brjod pa de skad du smras nas /
phyogs bcu'i 'jig rten gyi khams thams cad nas 'dus pa'i de bzhin gshegs pa byang chub sems dpa'i 'khor gyi dkyil 'khor dang bcas pa de dag thams cad de bzhin gshegs pa thams cad kyi byin gyi rlabs kyis bcom ldan 'das rdo rje 'chang chen po'i thugs su zhugs so / /
de nas de bzhin gshegs pa de dag thams cad kyi thugs ka nas rdo rje yid las byung ba la sogs pa nas /
chu lha'i mthar thug pa'i bar du phyung nas /
rdo rje yid las byung ba la sogs pa nas /
chu lha'i mthar thug pa dang bcas pa dang /
gcig tu gyur nas gnas te /
ched du brjod pa 'di ched du brjod do / /
e ma'o sangs rgyas thams cad kyis / /
rgya chen gdod nas skye ba med / /
rdur phran ji snyed thams cad kyi / /
sangs rgyas rnams ni gcig tu gyur / /
de nas bde ba chen po yis / /
rdo rje'i phyag rgya thams cad bcings nas /
hU~M zlos pa la 'bad pa'i rnal 'byor pa rdo rje 'dzin pa chen po la sogs pa de rnams kyis blangs nas /
dbang bskur ba thams cad kyis dbang bskur bar gyur par bdag nyid bsams la /
dbang bskur ba thams cad blang bar bya'o / /
de ltar dbang bskur ba blangs nas /
rdo rje 'dzin pa chen po la sogs pa nas chu lha'i mthar thug pa'i bar du rdo rje gzugs dang /
sgra dang /
dri dang /
ro'i las kyi phyag rgya rnams kyis bkug la bcug ste /
bcings la dbang du byas te /
mchod yon phul te phyag rgya bzhis rgyas btab la /
rang gi dbang bskur bas dbang bskur bar bya ste /
'di ni las kyi mchog ces bya ba'i ting nge 'dzin gsum pa'o / /
de la rang gi las la nges par sbyor ba'i rab tu sbyor ba ni 'di yin te /
rdo rje sems dpa'i phyag rgya chen po bcings la /
'di skad ces brjod par bya ste /
sems can gyi khams thams cad rab tu dga' ba rnam par dag pa'i gnas la dgod par mdzod cig /
hU~M de bzhin du rdo rje ro'i bar du phyag rgya chen po bcings la /
'di skad ces brjod par bya ste /
sems can gyi khams thams cad ro rnam par dag pa'i gnas la rab tu dgod par mdzod cig /
hUM de ltar ting nge 'dzin gsum rnam par bsgoms nas /
yang rdo rje bsdu ba bya'o / /
de nas rdo rje sems dpa' yi / /
phyag rgya chen po sgom byed cing / /
ming brgya rtsa brgyad dam pa ni / /
lan cig bar du brjod par bgyi / /
dpal mchog dang po sems dpa' che / /
zhes bya ba nas brtsams te /
mgon po khyod la dad bgyis pas / /
rdo rje sems dpa' deng bdag grub / /
ces bya ba'i mthar thug pa'i bar gyis bstod do / /
de nas sngar bshad pa'i gsang ba'i lcags kyus dgug pa dang /
gzhug pa dang /
bcing ba dang /
dbang du bya ba dag byas la /
dkyil 'khor gyi lha thams cad rang rang gi gnas su nges par dgod par bya'o / /
de nas rdo rje gnod sbyin gyis bgegs bsal bar byas la /
rab dang dra ba byas te /
rdo rje khu tshur gyis sgo bcad de /
oM badzra rak+Sha hoM /
zhes bya ba dang /
rdo rje bsrung ba'i dam tshig gi phyag rgyas bsrung ba thams cad yang dag par bsrung bar bya'o / /
rdo rje bsdams pa bcings la /
mthe bong dang mthe chung gnyis thad kar sbyar la /
mdzub mo gnyis gshibs pa 'di ni rdo rje bsrung ba'i dam tshig gi phyag rgya'o / /
de nas bcom ldan 'das dpal rdo rje sems dpa' 'khor dang bcas pa la mchod yon hU~M dang bcas par phul la /
dang po'i rdo rje bcings te /
rang gi snying ga'i zla ba la hUM las dang po'i rdo rje bskyed la /
hUM dr-i sh+ya zhes bya bas bcom ldan 'das 'khor dang bcas pa blta bar byas nas /
dzaHhUM baM hoHsa ma ya s+t+waM sa ma ya s+t+wa /
a hoM hU~M /
zhes lan gsum brjod do / /
bcom ldan 'das 'khor dang bcas te bsgrub par bya'o / /
de nas rang gi lce la rdo rje de bzhin du bskyed la /
lha thams cad kyi ljags la yang hU~M bsam par bya ste /
'di ni de rnams kyi chos kyi phyag rgya'o / /
de nas rang gi snying gar a las sna tshogs rdo rje bskyed la /
rdo rje sems dpa' la sogs pa rang gi las kyi phyag rgya hUM zlos shing gar las byung ba ste /
ba dan gsum pa rtse gsum can / /
bsgyings pas mtha' sogs las grol bas / /
glog 'gyu ltar 'degs mdun du bskor / /
de ni rdo rje gar zhes bshad / /
ces bya ba dang /
rdo rje khu tshur gnyis bcings nas g.yon pa dkur bsten nas /
g.yas pas bstod pa'i tshul gyis snying gar 'dzin pa 'di ni bcom ldan 'das kyi las kyi phyag rgya'o / /
rdo rje khu tshur gnyis kyis mda' gsor ba dang bcas pa g.yon du 'phen pa ni rdo rje yid las byung ba'i'o / /
khu tshur gnyis pa de dag nyid kyis rang la 'khyud par byed pa de ni kI li kI la'i'o / /
rdo rje khu tshur gnyis bo de dag nyid kyis rgyal mtshan bsgreng ba'i tshul du byed pa ni rdo rje bdug pa'i'o / /
rdo rje khu tshur de dag nyid bkan nas lag pa gnyis rked pa gnyis su 'jog pa ni rdo rje snyems pa'i'o / /
me tog la sogs pa nas gar gyi bar gyi las kyi phyag rgya dam tshig gi phyag rgya'i tshul du byas pa ni las kyi phyag rgyar 'gyur ro / /
rdo rje gzugs la sogs pa nas chu lha la sogs pa'i mthar thug pa rnams kyi las kyi phyag rgya ni bris pa'i rjes su mthun pa'i phyag rgya chen po gang dag yin pa de dag nyid las kyi phyag rgya'i tshul rab tu sbyar ba 'dir las kyi phyag rgyar 'gyur ro / /
de bzhin gshegs pa rnams kyi las kyi phyag rgya ni de bzhin gshegs pa'i khu tshur las byung ba yin te /
g.yon pa de bzhin gshegs pa'i khu tshur snying ga'i phyogs su chos gos kyi rtse mo 'dzin pa'i tshul gyis gzhag la /
g.yas pa'i sor mo thams cad brkyang pas /
sa la reg pa'i tshul du bya ba 'di ni mi bskyod pa'i'o / /
'di nyid lag pa g.yas pa rkyong pa'i tshul du bzhag pa 'di ni rin chen 'byung ldan gyi'o / /
mi bskyod pa'i phyag rgya las g.yon pa'i chos gos kyi rtse mo 'dzin pa'i lag pas pad+ma'i sdong bu bzung la /
lag pa g.yas pa'i pad+ma 'dab ma kha 'byed pa lta bu ni 'od dpag tu med pa'i'o / /
mi bskyod pa'i phyag rgya las lag pa g.yas pa ba dan gsum pa ltar byas te /
mi 'jigs pa sbyin pa'i tshul du bzhag pa ni don yod grub pa'i las kyi phyag rgya'o / /
rdo rje khu tshur gnyis bcings la /
lag pa gnyis snyems pa dang bcas pa dang /
'degs pa'i tshul gyis 'jog pa 'di ni phyag na rdo rje'i'o / /
lag pa g.yon pa snying gar bzhag la /
g.yas pa ral gri 'dzin pa lta bu ni 'jam dpal gyi'o / /
rdo rje khu tshur gnyis dbang bskur ba'i gnas su 'jog pa lta bu ni nam mkha'i snying po'i'o / /
rdo rje gar bskor la dkrol te thal mo khong stong du byas nas spyi gtsug tu 'jog pa ni nam mkha'i mdzod kyi'o / /
g.yas dang g.yon gyi pad+ma kha 'byed pa lta bur byed pa ni /
spyan ras gzigs dbang phyug gi'o / /
mgal me'i 'khor lo bskor ba lta bur bya ba ni sems bskyed ma thag tu chos kyi 'khor lo bskor ba'i'o / /
rdo rje khu tshur gnyis nges par 'tshir ba ni rdo rje khu tshur gyi'o / /
mthe'u chung dang mdzub mo mche ba ltar bya ba 'di ni rdo rje gnod sbyin gyi las kyi phyag rgya'o / /
de nas phyag rgya chen pos thams cad rgyas gdab par bya ste /
dpal rdo rje sems dpa'i phyag rgya chen po ni bshad zin to / /
gzhan dag gis yang bris pa dang /
rjes su mthun par bcing bar bya'o / /
de'i 'og tu bcom ldan 'das rdo rje sems dpa' sangs rgyas kyi phreng ba la sogs pas dbang bskur la /
de bzhin gshegs pa rnams dang /
phyi rol gyi rdo rje'i rigs chu lha'i bar du yang rdo rje rin po che'i dbang bskur bas dbang bskur ro / /
rdo rje yid las byung ba la sogs pa nas /
rdo rje ro'i mthar thug pa dang /
phyag na rdo rje la sogs pa byang chub sems dpa' brgyad ni /
sangs rgyas lnga'i dbu rgyan gyi phyag rgyas dbang bskur bar bya'o / /
de nas rdo rje rnam par sgeg pa'i phyag rgyas phyag byas la /
'dod chags chen po bde ba che / /
rdo rje chen po nor che zhing / /
ye shes chen po las che ba / /
rdo rje sems dpar deng 'grub mdzod / /
ces bya ba'i de kho na nyid kyis yang dag par bskul la /
bstod pa'i phyag rgya bcings te /
yang mtshan brgya rtsa brgyad pas yang dag par bstod do /
mchod yon phul la /
bcom ldan 'das 'khor dang bcas pa la /
me tog la sogs pa mchod pa rnam pa lngas badzra s+pha ra Na kha~M hU~M zhes 'don zhing yang dag par mchod de /
rdo rje mtshon cha la sogs pa'i las kyi phyag rgya rnam pa bcu gnyis kyis kyang legs par mchod do / /
de nas phyag bzhi byas la /
oM badzra At+ma ko\u0f85haM /
zhes bya bas lha thams cad kyi sku dang gsung dang thugs kyi ngo bo nyid du ye shes bdag nyid bsgom pa dang /
oM swa b+hA wa shud+d+ho\u0f85 haM /
zhes bya bas gzugs brnyan dang mtshungs shing de kho na nyid kyi ngo bo nyid du bsam pa dang /
oM sarba sa mo haM /
zhes bya bas chos thams cad bdag med pa'i mnyam pa nyid kyis lha thams cad kyi ngo bo nyid du ye shes gcig gi rgyu mthun pa yin par rnam par bsgoms la /
lha thams cad kyi thugs ka'i zla ba'i rdo rje la hUM zhes bya ba rnam par bkod de /
de nyid 'don cing bcom ldan 'das rdo rje sems dpa'i phyag rgya chen po bcings la /
dngos grub chen po kun gyi mchog /
dbang phyug chen pos dbang phyug che / /
'dod chags chen po bde ba che / /
rdo rje sems dpar bdag gyur cig /
ces brjod la bsgoms te /
lha thams cad kyi zhal gyi sgo nas hU~M gi sgra mngon par sgrogs par mdzad par bsams te /
de ltar na yang thams cad kyi yang bzlas pa byas par 'gyur ro / /
bsgoms pas dub par gyur na /
mtshan brgya rtsa brgyad kyis yang yang du bstod pa dang /
mchod pa rnam pa bcu gnyis dang /
phyag byas te 'di dag gis ni thams cad spyan drangs pa dang /
mchod pa chen po dang /
bdag la byin gyis brlab pa dang /
sgrub pa bshad pa yin no / /
de nas b+ha ra ta dang bi shi kha la mkhas pa'i sgrub pa dang rjes su sgrub pa dag bshad par bya ste /
de la hU~M gi glu ni rjes su sgrub pa ste /
rdo rje dang dril bu dang /
gling bu dang /
pi wang dang /
cang te'u dang /
rdza rnga dang /
rnga bo che la sogs pa'i rol mo rnams dang /
brdung ba'i thal mo dang bcas pa dang /
hU~M gi glu nyid kyis dpal rdo rje sems dpa'i sku dang gsung dang thugs yang dag par ston pa ni rjes su sgrub pa ste /
de skad du /
rang lha ji bzhin sbyor ba yi / /
rdo rje kun mchog lus dang ni / /
glu dang rol mo'i cho ga dang / /
rdo rje nyid kyis mnyes par bya / /
rang lhar ji bzhin sbyor ba yi / /
rtsa ba'i dbyangs kyis rab bskul zhing / /
glu dang rol mo'i cho ga dang / /
dril bu nyid dang glur blang ngo / /
rang lhar ji bzhin sbyor ba yi / /
sna tshogs phyag rgya'i bdag po'i mchog /
glu dang rol mo'i cho ga dang / /
dam tshig nyid kyang rjes su sgrub / /
rdo rje dril bu rol mo mnyam / /
sna tshogs brtson pa'i rol mo dang / /
rang gsang cho ga legs brjod pas / /
g.yas pa'i thal mo rab tu 'grub / /
'di yis rtog pa thams cad la / /
rdo rje'i cha lugs bskul byas pa / /
rang gi lha yi gzhir gyur gyi / /
dam tshig thams cad 'grub par 'gyur / /
de nas rjes su sgrub pa'i lan bshad par bya ste /
slob ma'i tshogs dang bcas pa dang / /
shin tu byang bar bslabs pa'i bud med kyi tshogs dang /
rdo rje'i gar dang /
mchod pa'i sbyor ba dang /
sna tshogs pa'i phyag rgya mchod pa'i sbyor ba rnams kyis kyang bya'o / /
de la rdo rje'i gar ni 'di yin te /
rdo rje'i gar gyis gar byed cing / /
bsgyur bcas 'dzin pa chen po dang / /
dkyil 'khor du ni gar byed cing / /
yongs su bzlog nas rab tu sbyar / /
de nas phyag rgya dang phyag rgya'i lan dang /
shin tu gsang ba'i sna tshogs phyag rgya'i mchod pa bshad par bya ste /
rdo rje sems sogs lha rnams kyis / /
rtogs pa kun gyis rnam brgyan pas / /
gtam dang mtshan ma'i rgyu dag gis / /
gang zhig byed pa de gar yin / /
gser ram yang na dngul dag dang / /
de bzhin shing las byas pa'i gdong / /
rang gi gdong ngam lha rnams kyi / /
grub pa'i phyag rgya rab tu gnas / /
de ltar lan cig bsgrub byas nas / /
de yi 'og tu ci bder bya / /
kun za de bzhin thams cad byed / /
spyod pa ci dgar 'dod par byed / /
langs pa dang ni 'dug pa dang / /
'chag gam de bzhin gnas pa dang / /
dgod dam rab tu smra yang rung / /
gang na ji ltar spyod kyang rung / /
dbang po gang dang gang las gyur / /
de dang de yi ngo bor bya / /
mnyam par ma gzhag sbyor ba yi / /
rang gi lhar ni bsgrub par bya / /
de nyid sbyar ba 'di yis ni / /
'di dag thams cad bsgrub byas nas / /
thams cad rdo rje sems dpa'i dngos / /
rtag tu bltas pas rab 'grub 'gyur / /
zhes gsungs pas gal te shin tu mnyam par gzhag pa'i sbyor ba bsgoms pas dub par gyur cing mnyam par ma bzhag pa'i sbyor bas gnas par 'dod na /
de'i tshe phyag rgya chen pos bcom ldan 'das rdo rje sems dpa' rang gi gnas su gzhag ste /
dang po'i rdo rjes bdag nyid lan cig byin gyis brlabs la gnas par bya zhing /
bya ba thams cad byas la /
yang slar zhugs te /
dang po'i sbyor ba de nyid kyis /
dzaHhUM baM hoHzhes brjod de /
bcom ldan 'das rang gi lus la bcug la /
phyag rgya chen po bcings te /
dbus su 'dug la mtshan brgya rtsa brgyad pas bstod de /
me tog la sogs pa dang / /
mchod pa'i phyag rgya bcu gnyis kyis kyang yang dag par mchod de /
de nas phyag byas te de bzhin du bsgom par bya'o / /
gal te phyag rgya lhod par gyur tam /
rang nyid gtong bar 'dod na de'i tshe yi ge brgya pas brtan par bya'o / /
gang gi tshe gnas skabs dang po nyid dam /
gnas skabs gnyis par lha gshegs su gsol bar 'dod par gyur na /
de'i tshe mtshan brgya rtsa brgyad pas bstod cing mchod de /
me tog la sogs pa'i mchod pa dang /
phyag rgya rnam pa bcu gnyis kyis mchod pa byas la /
rdo rje rnam par sgeg pa'i phyag rgyas rjes su phyag bya ba'i sbyor bas kyang phyag byas la /
'dod pa'i dngos grub kyi phyir dge ba'i rtsa ba yang yongs su bsngos la /
dpal rdo rje sems dpa' la sogs pa'i phyag rgya de gang dang gang nas byung ba de dang de nyid du dgrol bar bya'o / /
de nas dam tshig gi phyag rgya dgrol bas badzra muHzhes brjod do / /
de nas snying ga nas byung ba'i rdo rje rin chen gyi phyag rgyas rang gi dbang bskur ba'i gnas na gnas pas dbang bskur la /
mdzub mo gnyis kyis phreng ba 'ching ba'i tshul du bcing zhing /
de bzhin du go cha bcing bar bya ste /
de nas oM badzra rat+na a b+hi Shiny+tsa zhes bya ba ni phyag rgya thams cad dbang bskur ba'i snying po'o / /
sarba mu dra mai tri ku ru ba ra ka ba tse na baM zhes bya ba ni go cha bcing ba'i snying po'o / /
de la 'di'i phyag rgya ni 'di yin te /
rdo rje bsdams pa bcings la /
mdzub mo gnyis bkug ste /
mthe bong gnyis dang rtse sbyar ba'o / /
de nas mnyam pa'i thal mo brdabs pas mnyes par bya'o / /
de nas bcom ldan 'das gshegs pa'i phyir bskul bar bya ste /
thog mthar rab dga'i ngo bo brtan / /
'gro ba 'di dag kun gyi dpung / /
sems dpa' chen po brtan mdzod la / /
slar yang gshegs par mdzad du gsol / /
zhes brjod de /
me tog gi thal mo gyen du dgrol bar bya'o / /
hUM muHyang zhes brjod nas des ni bcom ldan 'das 'khor dang bcas pa gshegs par 'gyur ro / /
ji ltar mngon par sprul pa'i dkyil 'khor gyi tshogs dang bcas pa'i 'khor lo yang yid kyis legs so zhes bya ba'i sbyor bas rang gi lus la bcug la yi ge brgya pa dang /
rdo rje sems dpa' lan gsum bzlas te /
dang po'i rdo rje dang /
rdo rje gnod sbyin dang /
rdo rje khu tshur gyi phyag rgyas bdag nyid bsrung bar byas la /
langs te mchod rten gyi las dang /
glegs bam bklag pa la sogs pa'i dge ba'i bya ba la sbyor ba ci bder gnas par bya'o / /
de ltar nyin re zhing byas nas /
ji srid zla ba gcig gam /
zla ba drug gam /
lo gcig gi bar du'am /
dus ji srid du nyin re'i sbyor bas dkyil 'khor thams cad mngon sum du mthong bar gyur pa'am /
rnal 'byor chen pos ji skad du bshad pa'i dkyil 'khor bsgom par bya ba'am /
rang gi snying gar dkyil 'khor bsgom par bya ste /
zla ba gcig gam /
zla ba drug gam /
lo gcig gam /
dus ji srid kyis rang gi snying gar dkyil 'khor mngon sum du mthong bar gyur pa de'i bar du bsgom par bya'o / /
gang zhig sgom par byed par mi nus pa des ni rnal 'byor chen po byas la /
sngags thams cad kyi bzlas brjod 'bum bya'o zhes bcom ldan 'das kyis gsungs so / /
de la rnal 'byor chen po 'di nyid bshad par bya ste /
bdag bsrung ba la sogs pa sngon du 'gro ba nas /
dam tshig sems dpar byin gyis brlab pa'i bar gyi cho ga rnams rjes su spyad la /
de bzhin du phyag rgya chen po bcings la nam mkha' dang mnyam pa'i sbyor bas rang gi lus la yid kyis zhugs la /
dang po'i rdo rje bcings te /
sangs rgyas kyi zhing dpag tu med pa dang mnyam pa'i rang gi snying ga'i zla ba'i dkyil 'khor la snga ma bzhin du dkyil 'khor mngon par sprul la /
ji lta ba bzhin du zhugs te /
rang gi mgo la me tog gi phreng ba dor la /
rang gi mgo la bcing bar bya'o / /
de nas dngos grub kyi brtul zhugs blang ba'i bar gyi cho ga rnams rjes su spyad la /
dpal rdo rje sems dpa'i ngo bo nyid kyi rang gi lus la lha thams cad kyi gnas su hri las sna tshogs pa'i pad+ma'i gdan bskyed la /
dkyil 'khor de rang gi lus la chu dang 'o ma bzhin du gcig tu gyur pa'i rnam par bsams la /
rang gi lus rdo rje sems dpa'i dbyibs la rdo rje sems dpa'i phyag rgya chen po bcings nas /
hUM zlos shing 'dug pa'i rnal 'byor pas gzhi'i lus la /
phyi rol du nam mkha'i phyogs su hUM a zhes bya bas dpal rdo rje sems dpa'i rdo rje chen po sna tshogs pad+ma'i steng du bskyed la /
hU~M badzro ha~M zhes bsgoms la /
rdo rje de rdo rje sems dpar bsgom par bya'o / /
de bzhin du rang gi lus la ji srid rdo rje'i ro'i gnas su rdo rje ro'i phyag rgya chen po bcings la /
hU~M zlos shing 'dug pa'i rnal 'byor pas gzhi'i lus las phyi rol du nam mkha'i phyogs la hU~M a zhes bya bas /
rdo rje ro'i rdo rje'i snod sna tshogs pad+ma'i steng du bsams la /
hU~M badzra sa ra b+hany+tsa naM a haM zhes bsgom par bya zhing /
ro rdo rje'i snod de ro rdo rje ni bdag po zhes bsgom par bya'o / /
de bzhin du lha thams cad kyi gzugs mdun du sprul la /
snga ma bzhin du rdo rje lcags kyu la sogs pas dgug pa dang /
gzhug pa dang /
bcing ba dang /
dbang du bya ste /
dang po'i rdo rje bcings la hU~M dr-i sh+ya zhes bya bas thams cad blta bar bya'o / /
de nas sngar bshad pa'i gsang ba'i lcags kyu dang /
hU~M gi rang rang gi gnas su thams cad bcug la /
yang dang po'i rdo rje bcings la /
dzaHhU~M baM hoHzhes lan gsum brjod pa dang /
sa ma ya s+t+waM zhes bya bas thams cad kyi 'od kyi dkyil 'khor bskyed la /
sa ma ya s+t+waM /
a haM hU~M zhes brjod de /
lha thams cad kyi phyag rgya chen po'i gzugs dang /
lhan cig gcig tu gyur pas /
bdag nyid rdo rje'i ngo bo nyid yin par bsam par bya'o / /
de nas lha thams cad kyi ljags la hU~M bsams la /
snga ma bzhin du lha thams cad kyi las kyi phyag rgya dang /
phyag rgya chen po bcing bar bya'o / /
de nas lha thams cad kyi sku dang gzhi'i lus la yid kyis legs so zhes bya ba'i sbyor bas snga ma bzhin du sangs rgyas thams cad bcug la /
phyag rgya bzhis rgyas gdab par bya'o / /
de nas gnas kyi nges pa bshad par bya ste /
sngags pa'i snying ga'i zla ba'i dkyil 'khor gyi mdun du bde ba chen po rdo rje sems dpa' dang /
phyag na rdo rje dang /
rdo rje yid las byung ba bsam par shes par bya'o / /
dpral bar kI li kI la dang /
nam mkha'i snying po'o / /
lkog ma'i phyogs su 'jig rten dbang phyug dang /
rdo rje dran pa'o / /
spyi bor rdo rje snyems pa'o / /
mgo bo la rdo rje dpyid do / /
mdoms kyi gsang bar rdo rje sprin no / /
mig gnyis su rdo rje ston ka'o / /
nu ma dang brang dang snying ga rnams su rdo rje dgun no / /
rdo rje sems dpa'i g.yon logs su ni rdo rje sgeg mo'o / /
sngags pa'i so'i phreng ba gnyis la ni rdo rje bzhad pa mo'o / /
rdo rje chos kyi g.yon logs su ni rdo rje glu mkhan ma'o / /
rdo rje snyems pa'i g.yon logs su ni /
rdo rje gar mkhan ma'o / /
sngags pa'i gzugs kyi skye mched la ni rdo rje'i gzugs so / /
sgra'i skye mched la ni rdo rje sgra'o / /
dri'i skye mched la ni rdo rje dri'o / /
ro'i skye mched la ni rdo rje ro dgod par shes par bya'o / /
ye shes kyi nang du ni 'phags pa 'jam dpal lo / /
phrag pa gnyis ni nam mkha'i mdzod do / /
lte ba la ni sems bskyed ma thag tu chos kyi 'khor lo bskor ba'o / /
rked pa la ni rdo rje khu tshur ro / /
khar ni rdo rje gnod sbyin no / /
de bzhin gshegs pa rnams ni thams cad du khyab pa yin pas de rnams kyi gnas nges pa yod par mi 'dod do / /
phyag rgya dgrol ba'i dus su yang bcom ldan 'das rnam par snang mdzad kyi spyi bo'i gtsug gi gnas su dgrol ba'o / /
mi bskyod pa ni rdo rje yid las byung ba'i gnas su'o / /
rin chen 'byung ldan ni kI li kI la'i gnas su'o / /
'od dpag tu med pa ni rdo rje sdug pa'i gnas su'o / /
don yod grub pa ni rdo rje snyems pa'i gnas su dgrol bar bya'o / /
de nas de bzhin du dang po'i rdo rje snying ga dang /
smin mtshams dang /
lkog ma dang /
spyi bo rnams su byin gyis brlabs la /
yi ge brgya pas brtan par bya ste /
dbang bskur ba'i phyag rgya rnams kyis dbang bskur nas /
go cha mchog gi phyag rgyas bdag nyid go bgo bar bya'o / /
de nas de bzhin du dngos grub dang /
brtul zhugs blang ba'i bar gyi cho ga thams cad byas nas /
rdo rje mtshon cha la sogs pas las kyi phyag rgya rnam pa bcu gnyis kyis bdag nyid yang dag par mchod la /
mchod pa de rnams rang gi gnas su bzhag ste /
rdo rje rnam par sgeg pa'i phyag rgya dang ldan pa'i rab tu 'dud pa dang ldan pas kyang /
phyag byas la phyag rgya chen por bsgoms te /
de kho na nyid kyi rdo rje blang bar bya'o / /
thog mtha' med pa'i sems dpa' ni / /
rdo rje sems dpa' dga' ba che / /
kun du bzang po kun bdag nyid / /
rdo rje snyems pa bdag po'i bdag /
bcom ldan 'das dpal mchog dang po'i skyes bu nyid do zhes bya ba ni de kho na nyid do / /
yi ge hUM ni rdo rje'i sa bon no / /
a las dril bu rdo rje snyems mar bsams la /
chos kyi dril bu dkrol bar bya'o / /
bcom ldan 'das mchog de nyid ni / /
srid pa'i bdag po kun gyi mchog /
dam pa'i dbang phyug dam chos mchog /
bde gshegs bka' bzhin byed pa'o / /
srid pa rang bzhin dag pa ste / /
ngo bo nyid kyis srid bral byas / /
rang bzhin dag pa'i sems dpa' yis / /
srid pa mchog tu byed par 'gyur / /
dril bu 'di ni mchog tu gsang ba'i chos nyid de / /
de bzhin gshegs pa thams cad mchod pa byed pa'am /
lha rnams bsgrub pa na dkrol bar bya ste /
des ni chos thams cad khong du chud pa la 'jug pas sgrib pa thams cad rnam par dag par byed cing /
rdo rje thams cad dbab par bya ba rab tu sgrub par byed pa dang /
dbang du bya ba dang /
bsgrub par bya ba rab tu grub par byed pa'i chos so / /
de nas dag pa'i thabs rtog pa thams cad kyi gsang ba chen po'i dam tshig rtag tu bsten par bya'o / /
de brjod par bya ste /
srid pa'i bde ba shin tu chung / /
sdug bsngal chen po dag bya'i phyir / /
shin tu bde ba dam pa'i thabs / /
dam tshig 'dis ni rtag tu 'thob / /
'dod pa'i longs spyod thams cad kyis / /
ci 'dod par ni bsten nas su / /
rang gi lha yi sbyor ba yi / /
bdag dang gzhan la mchod pa bya / /
zhes bya ba ste /
de bzhin gshegs pa thams cad kyi mchog tu gsang ba bla na med pa'i theg pa chen po'i dam tshig chen po'i rnal 'byor bcom ldan 'das ni dam tshig go / /
de ci'i phyir zhe na /
de bzhin gshegs pa kun gyis kyang / /
'da' ba ru ni mi mdzad pa / /
phyag rgya dam tshig ces su bsgrags / /
yid kyi gzugs ni brtan pa'i phyir / /
zhes gsungs pa'i phyir ro / /
de la 'di skad ces kyang bshad de /
ji srid 'khor ba'i gnas su ni / /
mkhas mchog 'dug par gyur pa'i tshe / /
de srid mtshungs med sems can don / /
mya ngan mi 'da' byed par nus / /
gsang ba dam pa dam tshig thabs / /
bsod nams byin rlabs sgrub byed cing / /
rtag tu dngos grub kun dbang phyug /
kun du 'gro ba'i don byed do / /
zhes gsungs pa ste /
don 'di nyid gsal bar byed pa'i hU~M yang bzlas par bya ste /
'di ni dam tshig go / /
de nas dam tshig gsum gyi glu dang /
mchod pa dang dril bu dkrol bar bya ste /
oM nam mkha' las byung mtshan ldan phyir / /
thog ma tha ma med pa'i mchog /
sems dpa' rdo rje che rang bzhin / /
rdo rje sems dpa' bdag grub mdzod / /
dngos grub chen po kun gyi mchog /
dbang phyug chen po lhag pa'i lha / /
rdo rje 'dzin pa kun gyi rgyal / /
mi 'gyur dam par bdag grub mdzod / /
khyod ni nyes bral dam pa ste / /
'dod chags kun gyi rjes su mnyes / /
'dod chags chen po dga' ba che / /
bcom ldan de nyid kyis grub mdzod / /
shin tu dag pa kun gyi mchog /
gdod nas 'gro ba de bzhin gshegs / /
kun du bzang po kun bdag nyid / /
byang chub sems dpar bdag grub mdzod / /
dngos grub chen po kun gyi mchog /
dbang phyug che sogs phyag rgya yis / /
grub pa'i rdo rje cher bstod pas / /
rdo rje snyems pa'i bdag po'i bdag /
de nas snga ma bzhin du badzra At+ma ko\u0f85haM zhes bya ba la sogs pa'i sngags gsum brjod la /
de bzhin du nam mkha' dang mnyam pa'i sbyor bas rang gi snying gar zhugs te /
dang po'i rdo rje las sangs rgyas kyi zhing dpag tu med pa'i tshad tsam gyi dpal rdo rje sems dpa'i dkyil 'khor sprul la /
yang rdo rje sems dpa'i phyag rgya chen por bsams te /
hU~M zhes bya ba 'don zhing /
yid kyis de'i dbus su gnas la /
rdo rje yid las byung ba la sogs pa nas /
chu lha'i mthar thug pa'i bar du dkyil 'khor chen po'i sbyor bas hU~M nyid kyis bcug la /
badzra At+ma ko\u0f85haM la sogs pa sngags gsum brjod de /
snga ma bzhin du dam tshig chen po'i de kho na nyid dang po'i rdo rjer byin gyis rlob pa'i dkyil 'khor gyi ngo bo nyid ni bdag yin no zhes nga rgyal bskyed la /
lha thams cad kyi thugs ka na yod pa'i rdo rje'i dbus su hU~M bkod de /
de bzhin du thams cad du bdag yin no zhes bsgom zhing zla ba gcig gam /
zla ba drug gam /
lo gcig gam /
dus ji srid kyis rang gi snying ga'i zla ba'i dkyil 'khor chen po de mngon sum du mthong bar gyur pa de srid du bsgoms la /
de nas dkyil 'khor bri bar bya'o / /
sngon du bsnyen pa'i cho ga'o / /
de nas sngon du bsnyen pa byas nas /
nyin re'am /
zla re'am /
lo re zhing rnal 'byor chen po nyid kyis dkyil 'khor bri bar bya'o / /
de la dang po kho nar yo byad thams cad dang yang dag par ldan pas /
mngon par 'dod pa'i sa'i dbus su mi rus kyi phye ma'i sbyin sreg dang /
mngon spyod kyi sbyin sreg gi cho gas dkyil 'khor gyi bgegs bzlog la bdag dang slob ma zhi bar byed pa'i sbyin sreg bya'o / /
de nas rdo rje gnod sbyin gyis sems can gdug pa rnams bskrad la /
gnas bsrung bar byas te /
yang de nyid kyi sngags lan bdun bzlas pa'i yungs kar dang /
chu dang thal ba rnams kyis gtor la /
sa'i phyogs der khru gang tsam mam /
'dom gang tsam brkos te /
bzlog la skra dang rus pa dang /
zhogs ma dang /
sol ba dang /
thal ba la sogs pa bsal te /
dag cing dri zhim pa'i sas bkang la /
rdo rje rtse mo yongs su bzlas pa'i spos chus sbong zhing 'thas par bcag par bya'o / /
shin tu mnyam pa'i sgo bzhi pa'i khang pa brtsegs ma'i nang du chud pa /
rta babs bzhis mdzes par byas pa /
sgo bzhi'i sgo glegs bzang pos bskor ba'i gnas su slob ma shin tu mkhas pas shar phyogs nas brtsams te /
rdo rje gnod sbyin gyi sngags yongs su bzlas pa'i ba'i rnam pa lngas legs par byug cing /
de nyid yongs su bzlas pa'i spos chus bsang gtor bya ba dang /
de nyid lan bdun bzlas pa'i rin po che dang /
'bru dang /
sman thams cad sa'i dbus su gzhug par bya ste /
sa yongs su sbyang ba'i cho ga'o / /
de la sa yongs su sbyangs shing shin tu 'thas par bcags zin pa'i gnas su rdo rje gnod sbyin gyis bgegs bsal la /
yungs kar dang chu dang thal ba rnams la rdo rje gnod sbyin gyi sngags lan bdun bzlas pas mngon par gtor bar bya'o / /
de nas yang slob ma shin tu mkhas pas rdo rje gnod sbyin gyi sngags bzlas pa'i ba'i rnam lngas legs par byug cing /
spos chus kyang sa phyogs de bsang gtor bya'o / /
de nas kyang rin po che dang /
'bru dang sman thams cad la bzlas brjod lan bdun byas pa'i sa'i cha de'i dbus su gzhug par bya ste /
'di yang 'dir sa sbyang ba'i cho ga'o / /
de nas yang 'dir slob ma shin tu mkhas pas sa'i shar phyogs nas brtsams te /
rdo rje gnod sbyin gyis yongs su bzlas pa'i dris nye bar byug par bya'o / /
de nas lugs ma'am 'bur du brkos pa'am /
ris su bris pa'i sangs rgyas dang /
byang chub sems dpa' rnams dang /
rigs pa'i tshogs rnams kyis brgyan cing tha mar tshon gyi ra ba nye bar mdzes par bya ba dang /
rgyal mtshan gyi dam pa dang /
bla re mchog dril bu btags pa bre ba dang /
me tog dang /
mar me dang /
me tog gi chun 'phyang dang /
dra ba dang /
dra ba phyed pa dang /
zla ba phyed pa dang /
zla ba rdo rje dang /
rin po che dang /
ba dan dang /
phreng ba rnams dang /
sgo bzhi dang /
mtshams bzhir spos khang gzhag pa dang /
rol mo dang /
glu dang gar rnams kyis yang dag par mchod nas /
sa la lag pa bzhag ste /
hU~M dang yi ge brgya pa lan bdun bzlas brjod bya'o / /
sa yongs su gzung ba'i cho ga'o / /
de nas dkyil 'khor gyi sa'i dbus su 'dug la /
bgegs gzhom pa la sogs pa ji lta ba bzhin du byas te /
dang po'i rdo rjes dkyil 'khor sprul la /
phyag bya ba la sogs pa sngon du 'gro bas sdom pa bzung nas lha'i rnal 'byor dang gzhal yas khang dang gdan rnams bskyed de /
dbus su sems dpa'i skyil mo krung gis 'dug la /
'di ltar bdag nyid spro ba bskyed par bya ste /
deng du bdag tshe 'bras bu yod / /
bdag gis gson pa'ang 'bras bur bcas / /
lha dang dam tshig gis mnyam par / /
gyur pa bdag ni som nyi med / /
byang chub sems dang sems gcig las / /
mi ldog par ni bdag 'gyur te / /
de bzhin gshegs pa'i rigs su ni / /
deng bdag skye bar the tshom med / /
deng bdag nyi ma dam pa ste / /
bdag gis mchod sbyin bla na med / /
sangs rgyas thams cad spyan 'dren pas / /
deng bdag 'dus pa mchog yin no / /
de nas lus thams cad kyis phyag byas la bdug spos phul te /
sangs rgyas thams cad la gsol ba gdab par bya'o / /
ma lus phyogs na bzhugs pa yi / /
sangs rgyas thams cad dgongs su gsol / /
bdag ming 'di zhes bgyi ba yi / /
rdo rje can gyi dkyil 'khor bri / /
deng 'dir sangs rgyas kun gshegs te / /
dngos grub 'dir ni stsal du gsol / /
zhes brjod do / /
yan lag thams cad kyis phyag byas la /
dang po'i sbyor ba dang /
dkyil 'khor gyi mchog dang /
las kyi mchog ces bya ba'i ting nge 'dzin gsum bsgoms la /
snga ma bzhin du cho ga thams cad rjes su spyad de /
hU~M zlos pa la brtson zhing phyag rgya chen po bsgom par bya'o / /
de nas dkyil 'khor bri bar bya ba'i phyir /
bdag nyid la de bzhin gshegs pa thams cad kyis gsol ba gdab par gyur par bsams te /
bcom ldan khyod la gsol ba ni / /
'dod chags chen po bde ba che / /
snying po 'di yi rtag pa nyid / /
bde chen myur du grub par mdzod / /
ces bya bas gsol ba gdab par bsam mo / /
de nas de las langs te /
de bzhin gshegs pa thams cad kyi zhabs la phyag byas te /
de bzhin gshegs pa thams cad kyis nam mkha' yongs su gang bar bsams la /
bdag nyid rang nyid rdo rje can / /
rdo rje sems dpa' bdag rang nyid / /
bdag ni sangs rgyas rgyal po che / /
stobs chen rdo rje can bdag nyid / /
rnal 'byor dbang phyug rgyal po bdag /
phyag na rdo rje brtan bdag ste / /
bdag po rdo rje chen por bdag /
byin gyis brlabs pa mi 'dor ro / /
hU~M zhes brjod par bya ba'o / /
mchog tu dam tshig gsum thob pa'i / /
slob dpon rang gi phyag rgya yis / /
rdo rje dril bu 'chang bya zhing / /
'khor lo'i cho ga thams cad bya / /
rtog pa kun la mnyam 'jug pas / /
dkyil 'khor thams cad bsgrub par bya / /
dam tshig gsum zhes bya ba yi / /
rgya 'di gsang sngags sgrub byed pa'o / /
dngos grub kun gyi cho ga la / /
rdo rje dril bus rab bskul bas / /
cho ga lhag gam ma tshang na'ang / /
'grub par 'gyur te smad mi bya / /
de nas dkyil 'khor thams cad mngon du byas la /
dang po'i rdo rjes hU~M badzra ut+tiSh+Tha ma hA maN+Dal ut+pA da yA zhes brjod de /
bar snang gi phyogs su dkyil 'khor bzhag la /
bdag nyid dang po'i rdo rje de nyid du hU~M gis byin gyis brlabs la /
yang phyag rgya chen por bsams te /
badzra tiSh+Tha ma Ta zhes bya ba mig gnyis su bkod de /
de bzhin du langs la phyag rgya la gnas pas thams cad du bltas te /
snyems pas hU~M 'don cing song la rkang pa gnyis kyi 'og tu a las sna tshogs rdo rje bsams te /
rkang pa nas brtsams nas /
nam mkha'i khams ma lus pa dang mnyam par gnas pa'i sa'i cha rdo rjer gyur par lhag par mos par byas la /
rdo rje'i lta bas kyang g.yon pas bgegs bsal te /
skor phyogs dang steng 'og dang /
nam mkha'i phyogs thams cad du dkyil 'khor gyi mtshams bcad pa dang /
rab dang dra ba dag bya'o / /
de nas sgo 'byed pa'i phyag rgyas sgo phye la /
rdo rje rgyu'i ngo bo zhal bzhi pa /
phyag bzhi pa'i gsang ba'i gzugs can gyi dkyil 'khor phyag rgya dang /
sngags 'di dang ldan pas dgug par bya'o / /
oM badzra maN+Dal hU~M dza /
rdo rje khu tshur gnyis las mthe bo dang mdzub mo rdo rjer bya ba ni dkyil 'khor thams cad 'gugs par byed pa rdo rje 'khor lo zhes bya ba'i phyag rgya'o / /
oM ma hA badzra tsa kra a d+hi tiSh+Tha sid+d+h+ya hU~M zhes bya ba phyag rgya 'di dang ldan pas dkyil 'khor yang byin gyis brlab par bya'o / /
rdo rje khu tshur gnyis kyis 'khor lo bskor ba'i tshul du mgal me bskor ba ltar bya ba ni 'di'i phyag rgya'o / /
de nas seng ldeng gi phur bu la mtha' yas dang /
rnam par rgyal ba dang /
sprin sgra dang /
gsus po che zhes bya ba rim pa bzhin du steng gi 'khor los sgyur ba dang /
rdo rje hU~M mdzad dang /
'phags pa 'jam dpal gshin rje gshed dang /
rdo rje chen po dang /
rta mgrin lta bu la 'og tu rdo rje rtse gcig pa lta bur bskyed nas /
tsan+dan dmar pos byug cing /
srad bu dmar po dang /
me tog gi phreng ba dmar pos bcings te /
hU~M kro ta ya /
tri Ta tri Ta /
tri Ta ma Ta /
zhes bya ba brgya rtsa brgyad bzlas brjod bya ste /
de g.yon pa'i rdo rje khu tshur gyis bzung la /
phyi'i dkyil 'khor gyi grwa bzhir dbang ldan gyi phyogs nas brtsams te /
rdo rje tho bas brdung bar bya'o / /
de nas rdo rje gnod sbyin gyis bgegs bsal la bsrung ba byas te /
de bzhin du rdo rje khu tshur gyis sgo bcad la /
rdo rje gnod sbyin gyis bsrung ba rnams yang dag par bsrungs te /
rdo rje gnod sbyin gyis yongs su bzlas pa'i bum pa dkyil 'khor gyi sgor bsang gtor bya ba'i phyir gzhag par bya'o / /
de nas spos chu las rdo rje gnod sbyin nyid bzlas la /
de nyid 'don cing spos chu des dkyil 'khor gyi sa gzhi byug par bya'o / /
de nas lha thams cad kyi gnas su dri'i dkyil 'khor byas la /
lag pas brim nas /
hU~M lan bdun de dag la bzlas la /
de rnams su dpal rdo rje sems dpa' la sogs pa nam mkha'i phyogs las phab ste /
hU~M nyid kyis bcug la mchod pa rnam pa lngas mchod do / /
de nas phyi rol du gtor ma sbyin la /
rnam par rgyal ba'i bum pa ji skad du bshad pa'i mtshan nyid rnams dang ldan pa /
sman dang 'bru dang /
rin po che la sogs pa dag yang dag par ldan par byas nas chu cung zad bcug ste /
rdo rje gnod sbyin dang /
rdo rje me ltar rab tu 'bar ba dang /
rdo rje sems dpa' re re zhing lan brgya rtsa brgyad bzlas pa'i mchod yon bum pa'i steng du bzhag la /
rang gi dam tshig gi phyag rgyas bzung ba'i rdo rje dang /
me tog gi yal ga las re re zhing yang lan brgya rtsa brgyad bzlas nas /
me tog bcug la bdug pas bdugs te /
de nas dbang bskur ba'i don du rdo rje sems dpa'i spyan sngar gzhag la /
nyi ma gnyis pa la /
de la dus gsum du bzlas brjod bya'o / /
de ltar bum pa'i bsnyen pa byas nas /
rdo rje gnod sbyin dang /
rdo rje sems dpa' dang /
sangs rgyas spyan gyis mar la sogs pa'i sbyin sreg re re zhing brgya rtsa brgyad bya ste /
'di ni lhag par gnas pa'i sbyin sreg gi cho ga'o // //
de nas bcom ldan 'das la mtshan brgya rtsa brgyad kyis yang dag par bstod la /
mchod pa bcu gnyis kyis bcom ldan 'das 'khor dang bcas pa legs par mchod la snga ma bzhin du phyag byas nas /
mchod yon phul te /
slob ma lhag par gnas pa'i cho ga bya'o / /
de la dang por re zhig lag na me tog thogs pas /
slob dpon la phyag byas la /
'di skad ces brjod par bya ste /
dga' chen khyod bdag ston pa bas / /
slob dpon khyod ni dgongs su gsol / /
byang chub sems dpa'i tshul bstan pa / /
mgon po chen po bdag 'tshal lo / /
dam tshig de nyid stsal du gsol / /
byang chub sems kyang bdag la stsol / /
sangs rgyas chos dang dge 'dun te / /
skyabs gsum dag ni bdag la stsol / /
thar pa chen po grong mchog tu / /
mgon po bdag ni 'jug par bgyid / /
de nas slob dpon gyis slob ma'i snying gar sa ma ya a zhes bya bas zla ba'i dkyil 'khor bskyed la /
de'i steng du hUM las rdo rje rtse lnga pa bsams la /
lag pa g.yas pas rdo rje blangs te /
sur te sa ma ya s+t+waM ho /
badzra sid+d+h+yi ya thA su khaM zhes bya ba'i snying pos rang gi snying gar rdo rje gzhag par bya'o / /
de nas sdig pa bshags pa la sogs pa byed du gzhug ste /
rtog pa ma lus legs par bsdus nas ni / /
shin tu bsam pa bzang por ldan pas nyon / /
brjed ngas blo la rdo rje sems sogs pa'i / /
bde bar gshegs pa rnams kyis byin mi rlob / /
dbang med bdag gis mi dge bgyis pa dang / /
rjes su yi rang yang na bgyid stsal gang / /
de dag thams cad byang chub mchog gi ni / /
spyan sngar da ltar ma lus so sor bshags / /
bde gshegs rnams kyi cho gas gnyis ma lus dang / /
sras rnams kyi ni zab cing mtha' med pa'i / /
'gro ba ma lus don rnams bsgrub mdzad dang / /
de las gzhan la'ang bdag ni yi rang ngo / /
thugs rjes gdung bas thugs dang ldan 'gyur zhing / /
blo gros sdig med gti mug tshogs kun bcom / /
ma lus rigs kyi pad+ma'i nang bzhugs pa / /
bde bar gshegs pa rnams la skyabs su mchi / /
rab mchog blo yis kun dga' ra ba ste / /
dman pa 'jig par byed pas 'khor lo'i tshul / /
srid pa'i sbyor ba zil gyis gnon pa'i tshul / /
gsung mchog chos kyi mchog la skyabs su mchi / /
'dod chags la sogs sbrul gyi dug 'joms shing / /
blo gros rnam rgyal thugs rje chen po yid / /
brtul zhugs dbang po'i tshogs la skyabs gsol zhing / /
srid dang bral ba rnams la bdag phyag 'tshal / /
rgyu yi rjes thogs bdag po'i yul nyid las / /
'bras bu'i nus pas dgra yi tshogs las rgyal / /
so sor rigs dang snying rje'i rtsa ba can / /
byang chub yang dag rig pa bdag gis bzung / /
sems can rnams ni yongs su smin phyir dang / /
bskyab pa'i phyir ram yang na bdag gi sems / /
yang dag nyid du dag par bya ba'i phyir / /
thams cad rtswa bzhin ltos pa med par sbyin / /
de bzhin tshul khrims bzod dang brtson 'grus dang / /
bsam gtan dang ni shes rab bla med pa / /
bdag dang gzhan rnams dag par bya phyir 'di / /
skad cig re re zhing yang bsgom par bgyi / /
bde gshegs sngags la rgya cher mkhas pa dang / /
chos rgyal rtag tu lhun gyis grub pa ni / /
'gro 'di rnams kyis thob par bya ba'i phyir /
'di na mkha' bzhin du ni gnas par bgyid / /
ces lan gsum brjod do / /
bdag gi dge ba'i rtsa ba yang dag par bsdus pa 'dis /
bdag gis thams cad yongs su gtang bar bgyi'o / /
bdag gis sems can thams cad la mnyam par gzhag pa'i sems bskyed par bgyi'o / /
bdag gis sems can thams cad theg pa thams cad dang thabs kyi bye brag thams cad kyis btul nas mi gnas pa'i mya ngan las 'das pa'i dbyings la rab tu gzhag par bgyi'o / /
bdag gis sems can thams cad yongs su mya ngan las 'das par gyur kyang sems can 'ga' yang mya ngan las bzlas par 'gyur ba med do zhes sems bskyed par bgyi'o / /
bdag gis chos thams cad skye ba med pa nyid du rjes su rtogs par bgyi'o / /
bdag gis ma yengs pa'i sems dang /
thams cad mkhyen pa'i ye shes kyis pha rol tu phyin pa drug la bslab par bgyi'o / /
bdag gis theg pa gcig gi tshul du gnas par yang dag par rtogs par bgyi'o / /
bdag gis byang chub kyi phyogs kyi chos sum cu rtsa bdun la gnas pa so sor rtogs pa'i phyir bslab par bgyi'o / /
bdag gis stobs bcu dang /
mi 'jigs pa bzhi dang /
so so yang dag par rig pa bzhi dang /
sangs rgyas kyi chos ma 'dres pa rnams so sor rtogs par bya ba'i phyir mngon par brtson par bgyi'o / /
de bzhin du bdag gis sangs rgyas kyi chos tshad med pa ma lus pa la mngon par gnas shing /
bsgrub par bgyi'o / /
'di ni byang chub sems dpa' rnams kyi rdo rje lta bur byang chub chen por sems bskyed pa yin te /
de bzhin gshegs pa thams cad kyi yab dang /
de bzhin gshegs pa thams cad kyi bka' bzhin mdzad pa dang /
de bzhin gshegs pa thams cad kyi sras kyi thu bo ste /
'di nyid ni bcom ldan 'das kun du bzang po'o / /
de ji lta ba bzhin du yang dag par rdzogs par byas pa'i dge ba'i rtsa ba'i stobs kyis bdag sems bskyed pa 'di gnas pas /
bde ba mtha' yas pa la gnas pa'i kun du bzang po'i spyod pa zhes bya ba rdzogs pa la gdul bya'i skye bo'i tshogs ma lus pa la bde ba'i dbang phyug gi bar du dbye ba mang po yang dag par bstan pas smin par bya zhing /
rab tu dga' ba'i gzengs bstod pa la nges par sbyar bar bya'o / /
de nas dpal chen mos slob ma'i lag tu dri sbyin pa dang /
rab tu dga' bas me tog /
rab tu dga' bas bdug spos /
spyan gyis mar me sbyin zhing /
badzra ha sa ha zhes bya ba mngon par bzlas shing /
phyag rgya mchog gis bsrung ba byas pa'i a shwat+tha las byas la /
dris bsgos shing me tog gis bcings pa'i so shing dang /
badzra tiSh+Tha zhes bya ba bzlas pa'i ku sha gsar pa slob ma la sbyin par bya'o / /
de nas dpung pa g.yon par mdud pa gsum dang ldan pa'i srung skud la /
oM badzra rak+Sha haM zhes bya ba 'di bzlas la /
bdag nyid kyis yang dag par bcing bar bya'o / /
de nas oM bud+d+ha mai tri badzra rak+Sha haM /
zhes bya ba'i phyag rgya dang ldan pa'i byams pa'i go chas go bskon par bya'o / /
de la phyag rgya ni 'di yin te /
rdo rje khu tshur gnyis bcings la / /
mdzub mo gnyis kyis mdud pa dang / /
bdag gam gzhan la go bskon na / /
rtag pa yi ni bsrung bar 'gyur / /
oM badzra satwa uSh+NI Sha hUM phaT /
zhes bya ba slob ma'i spyi gtsug tu dgod do / /
de nas 'di'i phyag rgya bshad de /
rdo rje bsdams pa dam byas la / /
mthe bong snyim par bcug nas su / /
mdzub mo'i rtse mo bkab pa ni / /
sems dpa'i gtsug tor zhes byar grags / /
de nas slob ma rnams la 'di skad ces brjod par bya ste /
bzhin bzangs dag longs la /
de bzhin gshegs pa rnams la phyag gyis shig /
nang par thar pa chen po'i grong khyer mthong bar 'gyur ro / /
slob ma lhag par gnas pa'i cho ga'o / /
de nas mchod pa byas la bdug spos phul te /
bcom ldan 'das 'khor dang bcas pa nye bar snyan gsan dbab pa spyan drang bar bya'o / /
rdo rje sems dpa' bcom ldan 'das / /
rig sngags rgyal la phyag 'tshal lo / /
bdag ni brtse bar gyur nas su / /
slob ma rnams la brtse ba dang / /
khyed rnams la yang mchod pa'i phyir / /
sang ni dkyil 'khor bri bar 'tshal / /
bcom ldan bdag ni gus pa la / /
de bas gnang bar mdzad pa'i rigs / /
sangs rgyas 'jig rten mgon brtse dang / /
byang chub sems dpa' dgra bcom dang / /
gsang sngags lha gzhan gang lags dang / /
'jig rten skyong ba'i lha rnams dang / /
gang yang 'byung po mthu chen dang / /
gang du lha yi spyan mnga' ba'i / /
sems can bstan la dga' ba rnams / /
bdag la dgongs par mdzad du gsol / /
bdag ming 'di zhes bgyi ba yi / /
sang ni dkyil 'khor bzang po'i ming / /
'di zhes bgyi ba ci nus kyis / /
cho ga bzhin du bri lags na / /
bdag dang slob mar bcas pa la / /
thugs ni brtse bar dgongs nas su / /
tshogs pa thams cad dkyil 'khor du / /
byin gyis brlabs par mdzad du gsol / /
zhes lan gsum brjod de lha lhag par gnas pa'i cho ga'o / /
de nas bcom ldan 'das la phyag byas la /
mtshan brgya rtsa brgyad pas bstod la /
mchod yon phul ba sngon du 'gro bas yang dag par mchod la phyag byas te /
slob ma rnams la zab cing rgya che ba'i chos bshad pa byas nas /
slob ma'i tshogs dang bcas pa'i slob dpon dkyil 'khor gyi sa'i mtha' logs su nyal bar bya'o / /
de nas skya rengs 'char ba'i dus su /
khrus bya ba sngon du 'gro bas lha'i rnal 'byor byas la /
nyi ma 'char ba'i dus su dkyil 'khor bri ba brtsam par bya ste /
de bzhin du dang po'i rdo rje bskyed nas /
dang po kho nar srad bu tshon dmar po dang /
ljang gu dang /
sngon po dang /
ser po dang /
dkar po'i dri zhim pas so sor btso bar bya'o / /
de nas rim pa 'di nyid kyis bzhag la /
hrIHa hUM trAM oM zhes bya ba'i sa bon gyi yi ge rnams las /
de bzhin gshegs pa 'od dpag tu med pa dang /
don yod grub pa dang /
mi bskyod pa dang /
rin chen 'byung ldan dang /
rnam par snang mdzad rnams srad bu la rnam par bsams la /
de bzhin gshegs pa 'od dpag tu med pa la sogs pa rang rang gi phyogs na bzhugs pas /
rang rang gi sa bon gyi 'od zer gyi srad bu rang rang gi thugs ka las yang dag par gtor bar bsam par bya'o / /
de nas de rnams 'bar ba'i lta ba dang /
lcags kyus dza hi zhes bya ba mig gnyis su bkod la /
'bar ba'i lta ba dang /
lcags kyus bkug nas /
rang gi lag pa gnyis su bzhag la /
rang gi lag par bzhag pa de rnams kyis phyi rol gyi srad bu la kun du bkang la bsgril bar bya ste /
a n+yo n+ya a nu ga ta sarba d+harmA s+pha ra s+pha ra a nu pra biSh+Ta sarba d+harmA /
a t+yan ta a nu pra biSh+Ta sarba d+harmA hUM /
zhes brjod par bya'o / /
de nas dri bzang pos byug pa'i gser la sogs pa'i snod du bzhag la me tog gis gtor te /
yang dag par mchod la /
oM badzra sa ma ya sU tra mA tikra ma hU~M /
zhes bya ba rdo rje khu tshur gnyis kyis bzung la /
bzlas brjod brgya rtsa brgyad bya'o / /
de nas dkyil 'khor gyis dri zhim pos byugs la me tog gi sil ma gtor te /
nam mkha' la bzhugs pa'i bcom ldan 'das me tog la sogs pa dang /
glu dang rol mo la sogs pas yang dag par mchod la /
mig g.yas g.yon du dza gnyis las nyi ma dang zla ba kha dog ser po bskyed de yid la hU~M zlos shing /
rnam par snang mdzad du bsgyur nas /
badzra karma zhes brjod de /
rang gi snying ga las sgrub pa'i grogs mchog rdo rje las kyi gzugs su drangs la phyung ste /
hU~M zhes zlos shing yang rdo rje 'dzin pa chen por bdag nyid bsams la /
dri zhim po dang /
yungs kar dang ldan pa'i tshon dkar po dang lhan cig bsgos te /
srad bu de dang po'i rdo rje khu tshur gyis bzung la /
phyi nas ci bder bya ba dang / /
rim pa 'dis thig gdab par bya'o / /
de la dang po kho nar de bzhin gshegs pa thams cad la phyag byas te /
yi ge dzas sgrub pa'i grogs mchog rdo rje las kyi gzugs can gyi lag tu gtad la phyogs thams cad mnyam pa nyid du bsams nas /
slob dpon nub tu gnas nas shar du bltas te tshangs pa'i thig gdab par bya'o / /
yang lho phyogs su gnas nas byang phyogs su bltas te tshangs pa'i thig gnyis gdab par bya'o / /
de nas shar lho mtshams su gnas nas byang phyogs su kha bltas te /
phyi'i dkyil 'khor gyi shar phyogs kyi logs thig gdab par bya'o / /
de nas nub byang mtshams su gnas nas lho phyogs su kha bltas te nub phyogs kyi logs thig gdab par bya'o / /
de bzhin du gnas nas kha shar du bltas te byang phyogs kyi logs thig gdab par bya'o / /
yang shar lho'i mtshams kyi cha la 'dug nas nub phyogs su bltas te lho phyogs kyi logs thig gdab par bya'o / /
de bzhin du khyams kyi thig dang /
lha'i snam bu'i thig kyang gdab par shes par bya ste /
thams cad du slob dpon dang sgrub pa'i grogs mchog ni bskor ba'i tshul gyis 'gro bar shes par bya'o / /
de nas shar lho mtshams su gnas nas nub byang mtshams kyi bar du srad bu brkyang ste thig gdab pa dang /
yang lho nub kyi mtshams su 'dug la byang shar gyi mtshams su srad bu brkyang ste thig gdab par shes par bya'o / /
de nas sgo dang sgo khyud gdab ste /
de la thig gdab pa'i sngags ni 'di yin te /
oM badzra sa ma ya sU tra mA ti kra ma hU~M /
zhes bya'o / /
dzaHdzaHdzaHzhes bya ba dzaHgsum dang /
sgrub pa'i grogs mchog gis srad bu drang bar bya'o / /
de la sgo thams cad sgo khyud ni brgyad char bya'o / /
sgo 'gram dang kha khyer dang lha'i snam bu ni sgo phyed kyi tshad do / /
tshon sna lnga'i sa ni kha khyer gyi phyed kyi tshad do / /
rta babs kyi tshad ni sgo'i sum 'gyur du bya'o / /
phyi'i dkyil 'khor gyi phyed kyi tshad ni nang gi dkyil 'khor te zur bzhi pa /
sgo bzhi pa /
ka ba brgyad pa /
rta babs med par legs par thig btab la /
dkyil 'khor gyi dbus su seng ldeng gi phur bu 'og rdo rje rtse gcig pa lta bu la /
steng rdo rje rtse lnga pa lta bur bya ste hU~M las bskyed la /
oM badzra kI li kI la ya /
sarba big+hAn ban+d+ha hU~M phaT /
ces bya ba lan brgya rtsa brgyad bzlas te /
rdo rjes brdung bar bya'o / /
de la btags pa'i srad bus nang gi dkyil 'khor gyi phyi rol gyi rdo rje phreng ba'i thig gdab par bya'o / /
de la dkyil 'khor brgyad cha 'dra ba'i ka ba brgyad nyid kyi thig cha mnyam par thig gdab par bya ste /
shar phyogs kyi cha'i ka ba'i thig ni lho phyogs kyi char 'dug la byang du bltas te thig gdab par bya'o / /
nub phyogs kyi cha'i ka ba'i thig ni byang phyogs kyi char gnas la lho'i phyogs su bltas te gdab po / /
byang phyogs kyi cha'i ka ba'i thig ni nub phyogs su 'dug la shar du kha bltas te gdab po / /
lho phyogs kyi cha'i ka ba'i thig ni shar phyogs kyi char 'dug la nub tu bltas te gdab par bya'o / /
da ni lung las gsungs pa'i thig gdab pa'i cho ga bshad par bya ste /
de nas thig ni gdab bya ba / /
srad bu nyis 'gyur dag gis te / /
nam mkha' thams cad tshad gyur pas / /
tshad med pa na tshad yin te / /
bzang po sangs rgyas kun gyi gnas / /
phyogs rnams thams cad mnyam pa nyid / /
shar dang nub dang byang dang lho / /
thig bzhi btab pas dkyil 'khor brgyad / /
zur bzhi pa la sgo bzhi pa /
khyams rnams kyis ni legs par bskor / /
rta babs bzhi dang yang dag ldan / /
'od zer 'bar ba 'khrigs pa'i 'od / /
dkyil 'khor kun gyi grwa rnams dang / /
sgo dang sgo khyud mtshams rnams su / /
zla ba phyed la rab gnas pa'i / /
rdo rje rin chen rnams kyis spras / /
mi mnyam med pas zur bzhi ste / /
dran dang dbang po'i sgo bzhi'o / /
bsam gtan rnams kyi rta babs bzhi / /
ting 'dzin kha khyer shes par bya / /
kha khyer la brtan rdo rje'i bdag /
gzungs rnams lha mos mchod pa yin / /
rgyan rnams kun gyis bkra ba yang / /
bsam pa thams cad rdzogs byed pa'o / /
gdul byas bskyod pa sna tshogs mchog /
dar 'phan dril bu sgrogs pa yin / /
me long ye shes rtag med rtog /
byang chub yan lag me tog phreng / /
dra ba dra phyed rin chen mchog /
nyi ma zla ba yang dag ldan / /
kun grub mi zad bde ba ste / /
bde ba chen po zhes grags pa'o / /
phyi'i dkyil 'khor ro / /
de yi nang gi dkyil 'khor ni / /
dkyil 'khor brgyad pa dag dang mtshungs / /
rdo rje'i thig ni yongs btab pas / /
rdo rje 'khor lo zhes byar grags / /
byang chub sems ni theg pa che / /
rdo rje thig ni rab bskor bas / /
rdo rje thig ni yongs btab la / /
rdo rje 'khor lo yang dag bri / /
yang dag bris te kun gyi mchog /
thar pa chen po'i rang bzhin grong / /
thog ma med cing mchog nyid pas / /
phyogs rnams thams cad mnyam pa yin / /
de nas /
oM sum+b+ha ni sum+b+ha hUM /
gr-i h+Na gr-i h+Na hUM /
gr-i h+NA pa ya gr-i h+NA pa ya hU~M /
A na ya ho /
b+ha ga bAn badzra hUM phaT /
ces brjod la dkyil 'khor gyi lte ba la gnas pa'i phur bu phyung la /
'og nas bshad pa'i tshon sna lngas phur bu'i bu ga bkang ste mnyam por bya'o / /
de nas mig gnyis su hi las nyi ma dang zla ba bskyed la /
khro bo'i lta bas kyang kun du bltas te sgo rnams dbye'o / /
de nas tshon sbyang ba bshad par bya ste /
oM badzra tsi tra sa ma ya hU /
zhes bya bas phyag rgya 'di dang ldan pas tshon thams cad la lan bdun bzlas na /
rdo rje'i rang bzhin du 'gyur ro zhes bcom ldan 'das rdo rje 'chang chen pos gsungs so / /
de la phyag rgya ni 'di yin te /
rdo rje phyag rgya gnyis las ni / /
mdzub mo rtse mo mnyam sbyar ba / /
byas nas tshon rtsi thams cad ni / /
'bar ba'i lta bas dgug par bya / /
hi zhes bya ba'i mthar khro bo ti rin+ti ri'i phyag rgya bcings la sbyar bar bya'o / /
de la tshon rtsi dkar po la ni /
de bzhin gshegs pa dkar po'i phra rab rnams gzhug par bya'o / /
ser po la ni ser po'o / /
sngon po la ni sngon po'o / /
ljang gu la ni ljang gu'o / /
dmar po la ni dmar po bcug nas /
ji skad du bshad pa'i 'bar ba'i lta bas mngon par sbyang ba'i dus su yang dang po'i rdo rje thog mar tshon dgye ba brtsam par byas la /
tshon thams cad dbang ldan gyi phyogs nas brtsams te /
bskor phyogs su hU~M zlos shing dgye la de'i 'og tu ji ltar dga' ba'i tshon dgye bar bya'o / /
de la tshon dgye ba'i rim pa ni 'di yin te /
dmar po dang /
ljang gu dang /
sngon po dang /
ser po ste /
dkar po ni thams cad kyi nang rol du'o / /
de ltar dkyil 'khor bris nas dkyil 'khor gyi lte bar sna tshogs pad+ma'i gdan la /
dpal rdo rje sems dpa' mtshan nyid sngar bshad pa lta bu'i lugs ma la sogs pa'i sku gzugs bkod la /
hU~M gis kyang bar snang gi phyogs su spyan drangs te /
gzugs dang gcig tu bsre bar bya'o / /
de bzhin du thams cad la yang shes par bya ste /
gang gi phyir lha thams cad kyi yang dgod pa'i snying po ni hU~M 'di nyid do / /
de la de'i mdun du rdo rje yid las byung ba sku mdog dmar skya /
de bzhin gshegs pa lnga'i cod pan can g.yon pa'i rdo rje khu tshur gyis /
me tog can gyi gzhu bsnams pa / /
phyag g.yas na rdo rje rtse gcig pa'i mde'u can gyi mda' gsor ba la brtson pa'o / /
de'i g.yas logs su rdo rje kI la kI la sku mdog rdo rje yid las byung ba dang mthun pa /
rdo rje khu tshur bcings pa'i phyag gnyis kyis rang gi thugs ka'i phyogs su dang po'i rdo rje rtse lnga pa mdog dmar po bsnams nas 'khyud pa'i tshul gyis bzhugs pa'o / /
de'i rgyab tu rdo rje dran pa sku mdog sngo skya /
phyag g.yas na chu srin gyi rgyal mtshan bsnams pa /
phyag g.yon gyis gdan la snyems pa dang bcas pas bzhugs pa'o / /
de'i g.yon du rdo rje snyems pa gser btso ma lta bu'i mdog can /
rdo rje khu tshur gyis rdo rje rtse lnga pa gnyis bsnams te /
dku gnyis su snyems pa dang bcas pa /
dbu g.yon du cung zad 'dud pa sgeg pa dang bcas pa'o / /
nang gi dkyil 'khor de nyid kyi shar lho'i mtshams su rab tu dga' ba sku mdog rdo rje yid las byung ba dang mthun pa'o / /
lho nub mtshams su rab tu dga' ma sku mdog kI li kI la dang mthun pa'o / /
nub byang mtshams su rdo rje spyan sku mdog rdo rje dran pa dang mthun pa'o / /
byang shar mtshams su dpal chen mo sku mdog rdo rje snyems pa dang mthun pa ste /
de dag kyang go rims ji lta ba bzhin du me tog gi za ma tog dang /
spos khang dang /
mar me'i sdong bu dang /
dri'i dung chos rang gi spyi bo'i phyogs su thal mo kha 'byed pas 'dzin pa'o / /
rdo rje phreng ba'i phyi rol gyi nang du shar phyogs su bcom ldan 'das mi bskyod pa sku mdog dkar po rdo rje rtse lnga pa bsnams pa sa gnon gyi phyag rgyas bzhugs pa'o / /
de'i g.yas logs su phyag na rdo rje /
rdo rje dang dril bu bsnams shing /
g.yon snyems pa dang bcas pa'o / /
g.yon du 'jam dpal gzhon nur gyur pa nam mkha'i mdog can gzhon nu'i sku'i cha lugs 'chang ba /
'dzum pa dang bcas pa phyag bzhi na ral gri bzhi dang /
de bzhin gshegs pa rnams la 'debs pa'o / /
rdo rje phreng ba'i nang lho phyogs su rin chen 'byung ldan bai DUr+ya sngo bsangs lta bu'i mdog can /
rdo rje rin po che mchog sbyin pa'i phyag gis bsnams pa /
de'i g.yas logs su byang chub sems dpa' nam mkha'i snying po sku mdog margad lta bu rang gi mgo la dbang bskur ba'i phreng ba rang nyid 'ching ba zhal rnam par bzhad pa'o / /
g.yon logs su nam mkha'i mdzod sku mdog sna tshogs pa phyag na sna tshogs rdo rje dang /
sna tshogs dril bu bsnams nas /
rdo rje snyems pa bsgyings nas bzhugs pa zhal rnam par bzhad pa'o / /
rdo rje phreng ba'i nang gi nub phyogs su 'od dpag tu med pa gser btso ma lta bu'i mdog can pad+ma bsnams pa chos kyi 'khor lo'i phyag rgyas chos ston par mdzad pa'o / /
de'i g.yas logs su 'jig rten dbang phyug sku mdog dmar skya /
g.yon pa snyems pa dang bcas pas pad+ma'i sdong bu bzung nas /
phyag g.yas pas rang gi thugs kar 'byed par mdzad pa'o / /
g.yon logs su sems bskyed ma thag tu chos kyi 'khor lo bskor ba /
gser gyi mdog can phyag g.yon pas gdan la brten pa /
phyag g.yas pa'i gung mo'i rtse mor rdo rje 'khor lo rtsibs brgyad pa rang gi thugs ka'i phyogs su bskor ba'i tshul gyis bsnams pa /
zhal rnam par bzhad pas bzhugs pa'o / /
rdo rje phreng ba'i nang gi byang phyogs su don yod par grub pa sku mdog sna tshogs pa mi 'jigs pa sbyin pa'i phyag rgyas sna tshogs rdo rje bsnams pa'o / /
de'i g.yas logs su rdo rje khu tshur gser gyi mdog can dam tshig gi khu tshur gyis /
rdo rje rtse lnga pa bsnams pa zhal rnam par bzhad pa'o / /
g.yon logs su rdo rje gnod sbyin sku mdog sngon po rdo rje mche ba rnam par gtsigs pa 'bar ba'i phreng ba kun du 'khrigs pa'i 'od mnga' ba /
'jigs par mdzad pa /
ha ha zhes gsal bar bzhad pa'i zhal gyis kun du bzhugs shing /
rdo rje khu tshur gnyis kyis rdo rje mche ba'i mtshon cha bsnams nas /
zhal gyi grwa gnyis su 'jog pas bzhugs pa'o / /
phyi'i dkyil 'khor gyi lha'i snam bu la /
shar lho'i mtshams kyi phyogs su rdo rje sgeg mo / /
rdo rje yid las byung ba'i mdog can /
rdo rje khu tshur gnyis rdo rje rtse lnga pa gnyis bsnams nas /
gnyi ga snyems par bya ste /
dbu g.yon du 'dud pas phyag 'tshal ba'o / /
lho nub mtshams su rdo rje bzhad pa rdo rje kI li kI la dang mdog 'dra ba phyag g.yas na so'i phreng ba gnyis dang ldan pa'i rdo rje gnyis bsnams nas bzhad pa'i tshul du mdzad cing /
g.yon gyis gdan la brten te bzhugs pa'o / /
nub byang du rdo rje glu chen mo sku mdog rdo rje dran pa dang mthun pa rdo rje pi wang brdung bar mdzad pa'o / /
byang shar gyi mtshams su rdo rje gar sku mdog rdo rje snyems ma dang mthun pa /
phyag gnyis kyis rdo rje rtse gsum pa bsnams te gar mdzad pa'o / /
nang dang phyi rol du bcas pa'i shar phyogs kyi sgo gnyis su rdo rje gzugs sku mdog rdo rje yid las byung ba dang mthun pa phyag na me long bsnams pa'o / /
lho phyogs kyi sgo gnyis su rdo rje sgra sku mdog rdo rje kI li kI la dang mthun pa'i pi wang brdung ba la brtson par mdzad pa'o / /
nub phyogs kyi sgo gnyis su rdo rje dri sku mdog rdo rje dran pa dang mthun pa phyag na dri'i dung chos bsnams pa'o / /
byang phyogs kyi sgo gnyis su rdo rje ro sku mdog rdo rje snyems pa dang mthun pa phyag na ro'i snod bsnams pa'o / /
de'i phyir 'di dag ni rdo rje lcags kyu la sogs pa nyid yin par 'dod de /
me long dang /
pi wang dang /
dri'i snod dang /
ro'i snod rnams ni gzugs la sogs pa'i phyag mtshan yin no / /
rdo rje lcags kyu la sogs pa ni rdo rje lcags kyu la sogs pa'i phyag mtshan no zhes rtsa ba'i rgyud las gsungs pa'o / /
phyi'i dkyil 'khor gyi khyams kyi nang du 'dod pa'i khams kyi dbang phyug rnams sngar bshad pa'i rim gyis chu lha'i mthar thug pa'i bar du chung ma dang bcas par 'phags pa de kho na nyid bsdus pa las gsungs pa'i phyag rgya chen pos bri bar bya'o / /
de la dpal rdo rje sems dpa' la sogs pa nas rdo rje gzugs kyi bar du ni sems dpa'i skyil mo krung gis bzhugs pa'o / /
de bzhin gshegs pa rnams ni rdo rje'i skyil mo krung gis bzhugs pa'o / /
rdo rje sems dpa' ni shar phyogs su gzigs nas bzhugs pa'o / /
lhag ma rnams ni rang gi bdag po la gzigs par bri bar bya'o / /
de ltar dkyil 'khor chen po bris nas /
phyi dro'i dus su mtshams la bab pa na dpal rdo rje hU~M mdzad kyis sbyor ba byas la /
khro bo ti rin+ti ri bcings te /
badzra dang hU~M bzhi zlos shing dkyil 'khor chen por 'jug par bya'o / /
de nas bskor ba lan bdun byas la lhag pa dang ma tshang ba'i nyes pa rnams zhi bar bya ba'i phyir rdo rje dril bu dkrol la dkyil 'khor la blta bar bya'o / /
de nas me tog gi phreng ba bcom ldan 'das la phul la gar bya ba'i tshul gyis blangs te /
phreng bas dbang bskur ba'i sngags kyis rang gi mgo la bcings nas sgo dbye ba ji lta ba bzhin bya'o / /
de nas dpal rdo rje sems dpa'i rnal 'byor byas la /
su ra ta badzro hU~M zhes bya ba la sogs pa dang /
gzhan yang rang gi ming brjod cing /
bcom ldan 'das rdo rje sems dpa'i phyag rgya chen po bcings la /
hU~M A zhes bya ba dang /
dpal rdo rje sems dpa'i dkyil 'khor gyi lte bar rang gi rdo rje'i gzugs su bsam par bya'o / /
de nas hUM badzro haM zhes rdo rje'i nga rgyal du rnam par bsams la /
hU~M badzra satwa haM zhes bya bas /
rdo rje de rdo rje sems dpa'i phyag rgya chen po'i ngo bo nyid du bdag nyid bsam par bya'o / /
de bzhin du rdo rje ro'i bar gyi phyag rgya chen po bcings la /
hU~M A zhes bya bas rdo rje ro'i gnas su /
rdo rje ro'i snod bsam mo / /
de nas hU~M badzra ra sa b+hany+dza no haM /
zhes bya bas phyag rgya'i nga rgyal du bsams la /
hUM badzra ra so haM zhes bya bas phyag rgya'i gzugs te /
rdo rje ro'i phyag rgya chen po'i ngo bo nyid du bdag nyid bsam par bya'o / /
de nas rdo rje bsdu ba dang /
mtshan brgya rtsa brgyad pas bstod pa de bzhin du byas la /
rdo rje can gyi spyan sngar rdo rje sems dpa'i skyil mo krung gis 'dug la /
yongs su brtags pa'i dkyil 'khor der gsang ba'i lcags kyus bcom ldan 'das 'khor dang bcas pa spyan drangs la /
de bzhin du rdo rje gnod sbyin gyis bgegs bskrad pa la sogs pa byas te /
rdo rje khu tshur gyis sgo bcad la /
rdo rje gnod sbyin gyis bsrung ba thams cad yang dag par bsrungs te /
de bzhin du mchod yon phul nas dang po'i rdo rjes bsgrub par bya'o / /
de nas de bzhin du lha thams cad kyi ljags la hU~M bsams te /
dpal rdo rje sems dpa' la sogs pa nas chu lha'i mthar thug pa'i bar gyis las kyi phyag rgya dang /
phyag rgya chen pos nye bar bstan nas /
dbang bskur ba'i phyag rgya rnams kyis de rnams dbang bskur la /
mchod yon phul te /
bum pa gang ba la sogs pas bcom ldan 'das 'khor dang bcas pa mchod par bya'o / /
dril bu'i mchog btags rgyal mtshan dag /
grwa rnams su ni gzhag par bya / /
phyi yi mtshams kyi gnas su ni / /
bum pa yal gar bcas pas mdzes / /
phyag na rdo rje'i spyan sngar yang / /
bum pa spos chus gang ba gzhag /
gang zhig rdo rjer bcas pa la / /
nags kyi lcug mas bzlas brjod bya / /
'di skad ston par 'gyur te /
rtsa ba nag po ra ri med pa lto ba che ba /
mgrin pa mtho ba /
mchu 'phyang ba /
byi ru dang /
gser dang /
dung dang /
mu tig dang /
pad+ma rA ga ste rin po che thams cad dang /
bri ha ti dang /
kaN+Da ka ri dang /
ha sa ha dang /
nan ta ut+pal dang /
a pa ra dzi ta dkar po ste /
sman thams cad dang /
'bras sA lu dang /
nas dang /
gro dang /
til dang /
ma sha ste /
'bru thams cad dang /
tsan+dan dkar po dang ldan pa'i chu dang /
me tog dkar po dang /
dri shin tu zhim pa rnams kyis yongs su bkang la /
phyi rol kun du dri zhim pos byugs te /
me tog gi phreng ba btags la /
rang gi lha'i phyag rgyas mtshan pa /
mgul par ras gtsang ma bzang pos dkris pa /
'bras bu dang lo ma bzang po dang ldan pa'i yal gas kha brgyan pa dang po'i rdo rjes yongs su bzung ba'i me tog gi lcug ma la mtshan brgya rtsa brgyad kyi bar du bzlas shing /
hU~M yang bzlas la phyi rol kun du lha re re zhing dbul bar bya ste /
de la dang po'i dpal rdo rje sems dpa'i mdun du gcig dbul bar bya'o / /
yang bum pa gcig 'jug pa'i sgor mngon du phyogs par gzhag par bya'o / /
de ltar bum pa phul nas bum pa gang ba yang so sor dbul bar bya'o / /
de ltar 'byor par ma gyur na / /
bcom ldan 'das la bum pa gcig /
lhag ma rnams la bum pa lnga dang /
bum pa gang ba yang dbul bar bya ste /
bcu las nyung bar mi bya'o zhes gsungs pa'i phyir ro / /
de ltar bum pa rnams dang /
bum pa gang ba yang phul nas /
ras zung 'bum mam /
khri 'am /
stong phrag gcig gam /
lha re re zhing rdo rje rin po che dang /
hU~M gnyis bzlas la /
dbul ba dang /
bla re dang /
rgyal mtshan dang /
ba dan sna tshogs pa rnams kyang bcom ldan 'das 'khor dang bcas pa la dbul bar bya'o / /
me tog gi shing brgya 'am /
bzhi 'am me tog thams cad kyang sngar bshad pa'i me tog gi rig sngags kyis dbul ba dang /
dri thams cad kyang dri'i rig sngags kyis dbul ba dang /
ga pur dang /
a ga ru dang /
du ru ska dang /
tsan+dan la sogs pa'i bdug pa rnams ni bdug pa'i rim pas so / /
kha zas ro brgya pa la sogs pa ni a kA ro la sogs pas so / /
mar gyi mar me la sogs pa ni mar me'i rig sngags mngon par bzlas la /
badzra s+pha ra Na khaM zhes brjod la /
bcom ldan 'das 'khor dang bcas pa la dbul bar bya'o / /
ma 'byor na yang bcu las nyung bar mi bya'o / /
mar me sdong bu dang bcas pa'i snod chen po stong gzhag par bya ste /
tha na snod chen po bzhi mar me'i rig sngags nyid bzlas la dbul bar bya'o / /
rol mo brgya stong ngam /
rol mo'i sil snyan bcu hUM gis rol mo'i phyag rgya dang ldan pas bzlas la dbul te /
rdo rje khu tshur gnyis kyis lag pa'i sor mo rnams kyis rol mo brdung ba lta bu rnam pa bcu po 'di lta ste /
pi wang dang /
gling bu dang /
rnga dang /
mu kun da dang /
cha lang dang /
rnga bo che dang /
rdza rnga dang /
rnga rings dang /
kun dza dang /
ti mi la brdung ba'i rked nyag tshul du byed pa'o / /
phyi rol du gar la sogs pa yang hU~M nyid kyis dbul bar bya'o / /
dar dpyangs 'phyang bar bya ba dang /
me tog gi chun po dang /
rnga yab kyis rnam par brgyan pa dang /
dra ba dang dra ba phyed pas spras pa dang /
zla ba phyed pa dang bcas pas nye bar mdzes par byas pa dang /
rta dang glang po che dang /
ba lang gi khyu shin tu brtags pa rnams kyang dbul bar bya'o / /
rta babs yid du 'ong ba dril bu dang bcas pa yang dbul bar bya'o / /
de nas rdo rje mtshon cha la sogs pa las kyi phyag rgya rnam pa bcu gnyis 'og nas bshad pa'i mtshan nyid dang ldan pas /
bcom ldan 'das 'khor dang bcas pa yang dag par mchod la /
oM gyis rin po che sna bdun dang /
dpag bsam gyi shing dang /
kha zas ro brgya pa dang /
glu dang /
gar la sogs pa'i sprin rnams sprul la /
dpral ba'i phyogs su thal mo khong stong du sbyar la /
oM sarba bid pU ra pU ra /
A brta ya A brta ya ho / /
zhes bya bas de rnams dbul bar bya'o / /
de nas a kA ro mu khaM sarba d+harmA NAM Ad+ya nut+pan na twA ta /
zhes bya ba mngon par bzlas la /
'di nyid brjod cing phyi rol du gtor ma sbyin par bya'o / /
de nas rdo rje me ltar rab tu 'bar ba dang /
rdo rje gnod sbyin dang /
rdo rje spyan ma la sogs pas sbyin sreg byas la /
dpal rdo rje sems dpa'i dkyil 'khor gyi tshul gyis thab kyi dbus su me tog gis bzhugs su gsol la /
hUM zlos shing mar la sogs pa'i rdzas las sbyin sreg brgya rtsa brgyad dbul bar bya'o / /
de nas rdo rje yid las byung ba la sogs pa nas /
rdo rje ro'i bar la yang hU~M zlos shing re re la sbyin sreg bdun bdun dbul bar bya'o / /
de nas phyag btsal ba la sogs pa sngon du 'gro bas sdom pa bzung la /
oM sarba yo ga tsit+ta ut+pA da yA mi /
zhes bya bas /
byang chub chen po'i sems bskyed la /
g.yas pa'i rdo rje khu tshur gyis dang po'i rdo rje blangs nas rang gi snying gar legs par bzhag ste /
hU~M zhes bya bas rdo rje bskyed la /
'di skad ces brjod par bya ste /
su ra ta sa ma ya s+t+waM ho / /
badzra sid+d+h+ya ya thA su khaM /
de nas sgor bzhag pa'i bum pa'i chus bdag nyid dbang bskur la /
ras dmar po zung gyon zhing /
me tog gi phreng ba btags pa dang /
gdong dri zhim pos byugs la ji skad du bshad pa'i gar las byung ba'i rdo rje thal mo bcings nas /
de dang me tog blangs te /
de'i snying ga'i phyogs su bskor nas bzhag la /
badzra badzra hU~M zhes bya ba zlos shing /
slob dpon 'jug par bya'o / /
shar phyogs kyi sgor badzra aM ku sha dzaHzhes brjod la rdo rje lcags kyus bdag nyid dgug par bya'o / /
yang lho phyogs kyi sgor dkyil 'khor chen por de bzhin du 'jug par bya ste /
badzra pA sha hU~M zhes brjod la /
rdo rje bsdams pa las zhags par byas pas bdag nyid gzhug par bya'o / /
de nas nub phyogs kyi sgor de bzhin du bdag nyid zhugs la /
badzra s+pho Ta ba~M zhes bya bas /
rdo rje lcags sgrog bcings te bdag nyid bcing bar bya'o / /
yang byang phyogs kyi sgor zhugs la /
badzra A be sha a /
zhes bya bas bdag nyid dbang du bya'o / /
yang shar phyogs kyi sgor zhugs la /
ma hA ra ta su dri D+ha su to Sho su su Sho badzra satwa Ad+ya sid+d+h+yA mAM /
zhes brjod de /
rdo rje gar las byung ba'i bcom ldan 'das kyi phyag rgya chen po bcings la phyag bya'o / /
de skad du /
zhugs nas mgon la phyag byas te / /
g.yon pa'i rdo rje mig dang ni / /
g.yon snyems 'dzum pa'i tshul gyis ni / /
rol pa'i mig ni btsum par bya / /
zhes gsungs pa'i phyir ro / /
oM pa ra ma su kha a sha ya /
su la li ta bi la se na mi te /
na ma mI b+ha ga bAn tam /
dzaHhUM baM hoH hi hi hi hi tI /
pra tIts+tsha ku su ma any+dza li nA tha ho / /
zhes bya ba ni phyag 'tshal ba'i rig sngags so / /
yang zhugs pa'i phyag rgya bcings la /
dkyil 'khor lan gsum bskor bar bya'o / /
de nas yang mdun du 'dug la /
de kho na nyid 'di lan cig brjod par bya ste /
'dod chags chen po bde ba che / /
rdo rje chen po nor che zhing / /
ye shes chen po las che ba / /
rdo rje sems dpa' deng bdag 'grub / /
dzaHhUM baM hoHpra sid+d+h+ye mAM /
de nas rdo rje'i chu 'thungs la /
as bdag nyid la dbab par bya ste /
a yang g.yon pa'i rdo rje khu tshur gyis rdo rje sems ma phye la /
bdag nyid dbab par bya ste /
oM A zhes bya ba brgya bzlas la bcom ldan 'das rdo rje sems dpas bdag nyid kun du gang bar bsam mo / /
de nas hU~M gis me tog gi phreng ba dor la /
de nas slar blangs te /
rang gi mgo la de nyid kyang bcing bar bya'o / /
de nas de nyid kyis gdong g.yogs dgrol la /
de nyid zlos shing rdo rje sems dpa' nas brtsams te /
rdo rje gzugs kyi bar gyi dkyil 'khor blta bar bya'o / /
de nas tiSh+Tha badzra zhes bya ba la sogs pas zhugs pa'i phyag rgya snying gar dgrol bar bya'o / /
de nas bcom ldan 'das kyi phyag rgya chen po bcings la /
bcom ldan 'das la rdo rje lta bas blta zhing /
ji srid bcom ldan 'das kyi mthong ba gnang nas /
dngos grub thams cad stsal pa de srid kyi bar du bzlas brjod bya'o / /
de nas rdo rje thal mo bskor la 'dug ste /
shis pa brjod pa'i tshul gyis bdag gi snying gar bzhag la /
mtshan brgya rtsa brgyad pa la sogs pas bstod pa byas te /
'dod chags rdo rje la sogs pa gsang ba'i mchod pa bzhis bcom ldan 'das yang dag par mchod do / /
glu dang rol mo la sogs pas kyang mchod la /
yang bcom ldan 'das kyi phyag rgya chen po bcings te /
bcom ldan 'das la rdo rje'i lta bas bltas nas /
rdo rje thal mo bskor bas bcom ldan 'das la phyag bya'o / /
phyag byas nas kyang /
me tog la sogs pa'i dbang bskur ba blang bar bya ste /
de la dang po kho nar dang po'i rdo rjes bzung ba'i me tog gi yal ga la rnam par rgyal ba'i bum pa las sngags 'di bzlas brjod nyi shu rtsa gcig bya ste /
oM ma hA su kha badzra a mo g+ha sa ma yo da ka sid+d+h+yi /
a b+hi Shiny+tsa sarba su kha so ma na s+ya ni a dad ku ru ku ru dzaHhUM baM hoHa /
de nas rdo rje sems dpar bdag nyid byin gyis brlabs la /
dam tshig gi phyag rgyas rang gi lus la rnal 'byor chen pos bshad pa'i gnas rnams su lha thams cad dgod par bya'o / /
phyi rol gyi dkyil 'khor gyi nang du sna tshogs pad+ma'i steng du phyag rgya chen pos 'dug la /
me tog la sogs pas bdag nyid yang dag par mchod de /
mchod yon blangs nas dpal rdo rje sems dpa'i sku gzugs rang gi mgo la bzhag ste /
mtshan brgya rtsa brgyad pas bstod la /
rdo rje khu tshur gyis rnam par rgyal ba'i bum pa blangs nas /
oM badzra a b+hi Shiny+tsa hUM /
zhes brjod de /
des bdag nyid dbang bskur bar bya zhing chu de btung bar bya'o / /
oM ma hA su kha badzra satwa dzaHhUM baM hoHsu ra ta s+t+waM zhes bya bas thog ma'i rdo rje rang gi mgo la bcings te /
bzlas brjod brgya rtsa brgyad bya'o / /
de nas sngar bshad pa'i phyag rgyas dbang bskur ba thams cad yang dag par blangs te /
lugs ma'am /
brkos pa'am /
bri ba'am /
byas pa'i sangs rgyas kyi phreng ba la sogs pa dang ldan pa'i cod pan rdo rje rin chen gyi sngags dang phreng ba'i dbang bskur ba'i sngags bzlas pas bdag nyid dbang bskur bar bya'o / /
de nas rdo rje dang bdag po dang ming gi dbang bskur ba blangs la /
dngos grub kyi rdo rje'i brtul zhugs kyis rdo rje'i dbang blang bar bya'o / /
de nas me tog la sogs pa dang /
phyag rgya'i mchod pa rnam pa bcu gnyis kyis bdag nyid mchod par bya'o / /
de nas de kho na nyid kyis rdo rje bzung la /
chos kyi dril bu dkrol bar bya zhing /
dam tshig gi phyag rgya chen por byin gyis brlabs la /
hU~M zhes bya ba brjod par bya'o / /
de nas bcom ldan 'das la phyag byas la gsang sngags bzung ste /
tshigs su bcad pa lnga bas rjes su gnang ba dang /
gzengs bstod pa dang /
lung bstan pa yang blangs la /
bdag la byin gyis brlab par bya ste /
ji ltar mngon par 'dod pa'i cho gas bcom ldan 'das rab tu bsgrubs la phyir 'byung bar bya'o / /
slob dpon gyi las kyi cho ga rgyas pa rdzogs so // //
de nas sngar bshad pa'i cho ga nyid kyis slob ma gzhug par bya ste /
slob dpon gyis lnga po bsdus pa 'di nyid bcings la slar yang zhugs te /
cho ga thams cad rjes su spyod nas /
bcom ldan 'das la phyag byas la /
'di skad ces brjod par bya ste /
khyod sngon khyim la dga' ba yi / /
sred pa'i bde ba dag bya'i phyir / /
'dod pa kun gyi dngos grub ces / /
'gro ba kun kyang 'grub par gyis / /
de nas bcom ldan 'das la mchod pa thams cad kyis yang dag par mchod de /
slob ma gzhug par bya'o / /
de la bslab pa'i gzhi lnga blangs pa'am /
dge sbyong ngam /
dge slong gi bslab pa yongs su bzung bas /
sdom pa bzung la de slob dpon la phyag byas nas 'di skad ces brjod par bya ste /
dga' chen khyod bdag ston pa pas / /
slob dpon khyod ni dgongs su gsol / /
byang chub sems dpa'i tshul bstan pas / /
mgon po chen po bdag 'tshal lo / /
dam tshig de nyid bdag la stsol / /
sdom pa rnams kyang stsal du gsol / /
de nas rdo rje gnod sbyin gyis yongs su bzlas pa'i ras dmar po bzang po gcig gis smad g.yogs bya /
gcig gis stod g.yogs byas la /
yang rdo rje lcags kyu dang zhags pa dang lcags sgrog dang /
rdo rje 'bebs pas /
gdong g.yogs la yongs su bzlas la /
des slob ma'i gdong g.yogs pa dang /
me tog gi phreng ba gdags shing /
gdong dri zhim pos byugs la phyag bzhi byed du gzhug go / /
yang lag na me tog thogs pas slob dpon la phyag byas la lag na me tog thogs pa nyid kyis sdig pa bshags pa dang /
rjes su yi rang ba dang /
bskul ba dang /
gsol ba gdab pa byas nas /
slob mas 'di skad ces brjod par bya ste /
thub pa'i nyi ma ma lus pa / /
sangs rgyas rnams ni bdag la dgongs / /
bdag ming 'di zhes bya ba ni / /
slob dpon dpang du gnas pa la / /
sangs rgyas rol mo las byung ba / /
mi ldog pa yi 'khor los sbyor / /
thar pa'i rang bzhin grong khyer che / /
gsang ba chen po 'jug par bgyi / /
gsang ba thams cad bsdus par ni / /
slob dpon chen po bdag 'jug mdzod / /
mi ldog pa yi dbang bskur ba / /
skal ba chen po bdag la stsol / /
mtshan rnams kun gyis rgyas btab cing / /
dpe byad rnams dang yang dag ldan / /
sangs rgyas sku ni yid 'ong ba / /
slob dpon chen po bdag la stsol / /
dbang bskur chen po rmad byung ba / /
sems can kun gyi don gyi phyir / /
bdag ni rtag tu slob dpon 'gyur / /
slob dpon chen po bdag la stsol / /
de nas slob dpon gyis dkyil 'khor gyi lha thams cad la gsol ba gdab par bya ste /
che ge zhes bya 'di nyid ni / /
byang chub sems ni yongs 'dzin pa / /
dam tshig mchog dang gsang ba yi / /
'khor lo 'dir yang 'jug par 'tshal / /
de nas yang slob dpon gyis yang 'di skad ces brjod par bya ste /
bdag nyid chen po khyod gsang ba chen po'i rigs dag pa shin tu sbas pa yongs su 'dzin par 'dod dam zhes dri bar bya'o / /
des kyang bdag 'tshal lo zhes brjod par bya'o / /
de nas yang slob dpon gyis 'di skad ces brjod par bya ste /
sangs rgyas chos dang dge 'dun te / /
dkon mchog gsum la skyabs su song / /
'di ni sangs rgyas rigs dag pa'i / /
dam tshig brtan par gyur pa'o / /
rdo rje dril bu phyag rgya yang / /
blo chen khyod kyis gzung bar gyis / /
byang chub sems gang de rdo rje / /
shes rab dril bu zhes bsgrags so / /
slob dpon dag kyang gzung bar bgyi / /
bla ma sangs rgyas kun dang mnyam / /
'di ni rdo rje rigs dag pa'i / /
sdom pa dam tshig yin par gsungs / /
sangs rgyas rnal 'byor sdom pa la / /
tshul khrims kyi ni bslab pa dang / /
dge ba'i chos rnams sdud pa dang / /
sems can don byed tshul khrims gsum / /
khyod kyis brtan por gzung bar bgyi / /
sangs rgyas chos dang dge 'dun te / /
bla na med pa'i dkon mchog gsum / /
deng nas brtsams te gzung bar bgyi / /
nam du yang ni mi spong ngo / /
'di ni sangs rgyas rigs dag pa'i / /
sdom pa brtan par gyur pa'o / /
rin chen rigs mchog chen po la / /
nyin dang mtshan du lan gsum du / /
zang zing mi 'jigs chos dang byams / /
sbyin pa rnam bzhi rtag tu sbyin / /
phyi nang gsang ba theg pa gsum / /
dam chos khyod kyis gzung bar bya / /
'di ni pad+ma'i rigs dag pa'i / /
dam tshig sdom pa yin par gsungs / /
las kyi rigs mchog chen po la / /
sdom pa thams cad ldan par ni / /
yang dag nyid du gzung bar gyis / /
mchod pa'i las kyang ci nus bya / /
gzhan yang bcu bzhi 'di dag ni / /
phas pham par ni rab tu bshad / /
spang zhing dor bar mi bya'o / /
rtsa ba'i ltung bar shes par bya / /
nyin dang mtshan mo lan gsum du / /
nyin re zhing ni bzla bar bya / /
gang tshe nyams na rnal 'byor pa / /
kha na ma tho spom por 'gyur / /
khyod kyis srog chags gsad mi bya / /
ma byin par yang mi blang ngo / /
'dod la log par mi spyad cing / /
brdzun du smra bar mi bya'o / /
phung khrol kun gyi rtsa ba yi / /
chang ni rnam par spang bar bya / /
sems can gdul phyir ma gtogs par / /
bya ba ma yin thams cad spang / /
dam pa nye bar bsten bya zhing / /
rnal 'byor pa rnams bsnyen bkur bya / /
lus kyi las ni rnam gsum dang / /
ngag gi rnam pa bzhi rnams dang / /
yid kyi rnam pa gsum dag ni / /
ci nus par ni rjes su skyong / /
theg pa dman pa 'dod mi bya / /
sems can don la rgyab phyogs min / /
'khor bdag kyang yongs mi spang / /
rtag tu mya ngan 'das mi chags / /
lha dang lha min gsang ba pa / /
khyod kyis brnyas par mi bya zhing / /
phyag rgya bzhon pa mtshon cha dang / /
mtshan ma 'gom par mi bya'o / /
'di dag dam tshig yin par bshad / /
khyod kyis rtag tu bsrung bar bya / /
des kyang 'di skad brjod bya ste / /
slob dpon 'dir ni bdag la gson / /
gtso bos ji ltar bka' stsal pa / /
de ltar bdag ni bgyid par 'tshal / /
ji ltar dus gsum mgon po rnams / /
zhes bya ba nas brtsams te /
sems can mya ngan 'das la dgod / /
ces bya ba'i bar du brjod par bya'o / /
de nas de la oM sarba yo ga tsit+ta ut+pA da yA mi zhes bya bas byang chub tu sems bskyed du bcug ste /
de'i snying gar de bzhin du rdo rje bskyed nas /
rdo rje sems dpar byin gyis brlabs la 'di skad ces brjod par bya'o / /
deng khyod la bcom ldan 'das kyis byin gyis brlabs par 'gyur gyis /
khyod kyis de bzhin gshegs pa thams cad kyi gsang ba 'di dkyil 'khor ma mthong ba rnams la smra bar mi bya zhing /
dad pa med pa rnams la yang ma yin no / /
de nas lnga po bsdus pa'i phyag rgya bcings la /
'di skad ces brjod par bya'o / /
'di ni dam tshig gsang ba ste / /
sangs rgyas thams cad rab grub pa / /
gal te dkyil 'khor ma mthong smras / /
rigs rnams thams cad der brlag 'gyur / /
oM ma hA su kha ha na sa ma ya mA ti pra ti NaM su ra s+t+waM /
de nas yon gyi mchog blangs la / /
sgor bzhag pa'i bum pa'i chus dbang bskur nas /
dang por rang nyid 'jug pa'i cho gas gzhug par bya'o / /
zhugs nas 'di skad ces brjod par bya ste /
ma hA ra ta su dri D+ha /
su to Sho su su kho /
badzra satwa Ad+ya sid+d+h+yA maM /
zhes smros shig ces bsgo'o / /
de nas yang 'di skad ces brjod par bya ste /
deng khyod de bzhin gshegs pa'i rigs su zhugs kyis ngas khyod la ye shes gang gis de bzhin gshegs pa thams cad du 'grub par yang 'thob na /
dngos grub gzhan lta smos kyang ci dgos te /
de lta bu'i ye shes bskyed par byas kyis /
khyod kyis dkyil 'khor chen po ma mthong ba rnams la ma smra shig /
khyod dam tshig nyams par gyur ta re /
de nas rdo rje slob dpon rang nyid kyis /
sems ma rdo rje'i phyag rgya kha thur du bstan pa dang /
gyen du bstan pa bcings la /
rdo rje slob ma'i spyi bor gzhag la /
'di skad ces brjod par bya'o / /
'di ni khyod kyi rdo rje'i dam tshig yin gyis /
gal te 'ga' zhig la smras na /
klad pa 'gas par 'gyur ro / /
de nas dam tshig gi phyag rgya de nyid dang /
mna'i snying po'i chu la yongs su bzlas na /
slob ma de 'thung du gzhug go / /
de la mna'i snying po ni 'di yin te /
rdo rje sems dpa' khyod nyid kyis / /
deng nas snying la yang dag zhugs / /
gal te tshul 'di smras na ni / /
de ma thag tu dral te gshegs / /
badzrod ka tha /
de nas slob ma la 'di skad bsgos shig /
deng phyin chad khyod kyi phyag na rdo rje nga yin gyi /
ngas 'di byos shig ces bsgo ba gang yin pa de bya dgos so / /
khyod kyis nga la brnyas par ma byed cig mi bde ba ma spangs pas khyod dus byas nas dmyal bar ltung bar gyur ta re zhes smras la /
de nas 'di skad ces brjod par bya ste /
de bzhin gshegs pa thams cad kyis byin gyis rlobs la /
rdo rje sems dpa' bdag la 'bab par gyur cig ces brjod du gzhug go / /
de nas rdo rje slob dpon gyis myur du sems ma'i rdo rje'i phyag rgya bcings la de'i snying gar bzhag ste /
'di skad ces brjod du gzhug go /
'di ni rdo rje dam tshig ste / /
rdo rje sems dpa' yin par grags / /
rdo rje ye shes bla med ni / /
de ring nyid du 'bab par shog /
de nas badzra A be sha a zhes bya ba 'di lan brgya zlos su gzhug go / /
yang g.yon pa'i khu tshur bcings la /
sems ma rdo rje'i phyag rgya phye ste /
hU~M a a a a zhes bya ba lan brgya zlos su gzhug go /
sbyor ba gnyis ka la yang 'od zer dmar po 'bar ba'i 'od kyis kun nas 'khrigs pa'i rdo rje sems dpas kun nas gang bar bsams na nges par 'bab par 'gyur ro / /
lha'i ye shes kyang 'di las skye bar 'gyur ro / /
de nas me tog gi phreng ba dor zhing phreng bas dbang bskur ba dang /
gdong g.yogs dkrol zhing dkyil 'khor bstan pa dang /
'jug pa'i phyag rgya dgrol ba dag slob dpon gyi las kyi cho gar bstan pa'i sbyor bas byed du gzhug go /
de nas de bzhin du pad+ma bris la /
slob ma rdo rje sems dpar byin gyis brlab par bya ste /
pad+ma de la rdo rje sems dpa'i phyag rgya chen pos nye bar gzhag la /
yon gyi mchog blangs te mchod yon byin la /
me tog la sogs pas yang dag par mchod de /
rnam par rgyal ba'i bum pa las rdo rje khu tshur gyis chu blangs la /
slob dpon gyi cho gas dbang bskur zhing chu de 'thung du bcug la /
'di skad ces brjod do / /
'di ni sems can dmyal ba'i chu / /
dam tshig 'das na sreg par byed / /
dam tshig bsrungs na dngos grub ni / /
rdo rje'i bdud rtsi chu 'dis 'grub / /
rdo rje dril bu phyag rgya rnams / /
gal te dkyil 'khor ma mthong smras / /
skyes bu 'dus pa'i nang gnas shing / /
dad pa med pas bgad par 'gyur / /
de nas phyag rgya'i dbang bskur ba dang /
cod pan gyi dbang bskur ba dang /
rdo rje dang bdag po dang ming gi dbang bskur ba dang /
rang gi dngos grub kyi rdo rje'i brtul zhugs dang /
chos kyi de kho na nyid rnams kyi dam tshig rnams sbyin par bya'o / /
de nas me tog la sogs pa dang /
rdo rje mtshon cha la sogs pas de yang dag par mchod la /
de la snying po byin te /
dang por mna' 'dor du bcug la /
lha'i phyag rgya bzhi bslab par bya'o / /
de nas gsang ba'i dbang bskur bshad de /
dbang bskur bar 'os pa bcug la /
slob dpon gyis las kyi cho ga thams cad dang /
dkyil 'khor dang /
lha'i de kho na nyid thams cad bstan par bya ste /
'di dag gis ni dbang bskur ba thams cad kyis dbang /
bskur bar gyur pa yin no / /
de nas dbang bskur ba'i cho ga rgyas par bshad par bya ste /
rtsa ba'i dkyil 'khor las bar du khru do yongs su dor bar dbang bskur ba'i dkyil 'khor shar phyogs kyi skor bltas pa nang gi dkyil 'khor gyi phyed kyi tshad tsam la /
zur bzhi po sgo nub tu bltas pa /
tshon gyi phye ma sna lngas bri bar bya ste /
dkyil 'khor de'i dbus su pad+ma 'dab ma brgyad pa /
de'i steng du dang po'i rdo rje kha dog dmar por bri bar bya'o / /
de nas dkyil 'khor de me tog la sogs pas yang dag par mchod la /
sna tshogs pad+ma dang /
ras kyis g.yogs pa'i seng ge'i gdan nam /
stan nang tshangs can rdo rje rtse mos mngon par bzlas pa der gzhag ste /
de yang dbang bskur bar bya ste /
dpal rdo rje sems dpar byin gyis brlabs la /
de'i lus la lha thams cad kyi gnas su snga ma bzhin du pad+ma'i gdan bsams nas /
gdan de rnams la dang po'i rdo rje'i snying po dang bcas pas /
dpal rdo rje sems dpa' la sogs pa bskyed de /
gdan de la dpal rdo rje sems dpa'i phyag rgya chen pos 'dug nas dang po'i rdo rje de nyid dang /
rdo rje sems dpa' la sogs pas snying ga dang /
smin mtshams dang /
lkog ma dang /
spyi bo rnams su byin gyis brlabs pa dang /
seng ge'i gdan gyi steng du bla re bre zhing /
g.yas logs su dar dang /
me tog gi chun pos brgyan pa'i gdugs dkar po rin po che'i me tog can hU~M gis bzlas pa bzhag pa dang /
g.yon phyogs kyi char dar sna tshogs pa'i rgyal mtshan dang /
ba dan la nam mkha' mdzod kyi sngags bzlas pa gzhag la /
mchod yon phul te /
me tog la sogs pas yang dag par mchod nas /
dung dang /
rnga rings dang /
rnga bo che dang /
rwa dung la sogs pa'i rol mo'i phyag rgyas byin gyis brlabs pa'i sgra dang /
phyi rol du glu dang /
gar rnams bya ba dang /
rdo rje mtshon cha bzlas pas mchod do / /
de nas yon gyi mchog blangs la / /
dpal rdo rje sems dpa'i sku gzugs de'i spyi bor bzhag ste /
bkra shis kyi tshigs su bcad pa gdon par bya'o / /
de la bkra shis kyi tshigs su bcad pa 'di yin te /
phun sum tshogs pa mnga' ba gser gyi ri bo 'dra / /
'jig rten gsum gyi mgon po dri ma gsum spangs pa / /
sangs rgyas pad+ma rgyas pa'i 'dab 'dra'i spyan mnga' ba / /
bkra shis des ni skye dgu rnams la zhi byed dang po'o / /
de yis nye bar bstan pa mchog rab mi g.yo ba / /
'jig rten gsum na grags shing lha dang mis mchod pa / /
chos kyi dam pa skye dgu rnams la zhi byed pa / /
de ni 'jig rten dge ba'i bkra shis gnyis pa'o / /
dge 'dun dam pa chos ldan thos pa'i bkra shis phyug /
mi dang lha dang lha ma yin gyis mchod pa'i gnas / /
tshogs kyi mchog rab ngo tsha shes dang dpal gyi gzhi / /
de ni 'jig rten dge ba'i bkra shis gsum pa'o / /
sems can kun la phan phyir byang chub mnga' ba po / /
don rnams thams cad grub par brtul zhugs yongs ldan pa / /
tshogs kyi las dgyes thub pa'i bkra shis gang byung ba / /
bkra shis des kyang skye dgu rnams la zhi byed shog /
'gro la phan phyir de bzhin gshegs pa dga' ldan lha'i / /
gzhal med khang gi snying po nas ni 'dir gshegs te / /
dbang bcas lhas bskor ba yi bkra shis gang byung ba / /
bkra shis des ni skye dgu rnams la zhi byed shog /
lo ma me tog 'od 'bar nyams dga' lu m+bi'i tshal / /
lha mang dag gis bstan par mgon po bltams pa na / /
srid pa'i mthar phyin pa yi bkra shis gang byung ba / /
bkra shis des ni skye dgu rnams la zhi byed shog /
grong khyer ser skya'i gnas nas rgyal po'i pho brang du / /
lhums nas bltams pa ston pa bde gshegs zas gtsang sras / /
myur bskrun bdud rtsi chus gtor ba yi bkra shis gang / /
bkra shis des ni skye dgu rnams la zhi byed shog /
grong khyer dam pa ser skya'i gnas zhes bya bar ni / /
rmad du grags pa che ba'i lha yis mngon bstod pas / /
bsam yas dge bsgrubs bsod nams phung po'i bkra shis gang / /
bkra shis des ni skye dgu rnams la zhi byed shog /
dgyes shing nam phyed grong khyer mchog nas mngon byung ste / /
dka' thub tshal du mngon par gshegs shing tshangs la sogs / /
lha yi tshogs kyis yongs su bskor ba'i bkra shis gang / /
bkra shis des kyang skye dgu rnams la zhi byed shog /
rab tu 'od 'bar gser dang 'dra ba'i sku mnga' zhing / /
be+e DUr+ya ltar sngo ba'i rtswa bting steng bzhugs te / /
skyil mo krung bcas mi g.yo mchog gi bkra shis gang / /
bkra shis des ni skye dgu rnams la zhi byed shog /
chu bo'i 'gram na tswa sha'i phreng gis yongs bskor ba / /
shin tu rmad du byung ba'i srid pa sel mdzad pa / /
klu yi rgyal pos phyag byas pa yi bkra shis gang / /
bkra shis des kyang skye dgu rnams la zhi byed shog /
shing rgyal drung gshegs byams pa'i stobs kyis bdud kyi phyogs / /
mang po btul tshe sa steng dang ni nam mkha' la / /
bcom ldan bkra shis rnam pa sna tshogs gang byung ba / /
bkra shis des ni skye dgu rnams la zhi byed shog /
sdug bsngal mtha' dag gzhig phyir rdo rje gdan bzhugs te / /
nam gyi tho rangs bdud bzhi po dag rnam par btul / /
ston pa bde bar gshegs pa'i bkra shis gang yin pa / /
bkra shis des ni skye dgu rnams la zhi byed shog /
grong khyer bA rA Na sIr drang srong mchog bzhugs nas / /
chos kyi 'khor lo mchog bstan pa yi bkra shis gang / /
lha yul dang 'dir shin tu rmad du byung gyur pa / /
bkra shis des ni skye dgu rnams la zhi byed shog /
bkra shis gang zhig phan byed dam pa dag byed pa / /
bsod nams bya byed 'phags pa'i skye bos mngon bstod pa / /
bcom ldan shAkya thub pa seng ges mngon gsungs pa / /
bkra shis des ni skye dgu rnams la zhi byed shog /
mu stegs byed pa kun gyi nga rgyal gzhom pa dang / /
'gro la bde ba bskyed phyir cho 'phrul dam pa dag /
nye bar ston pa'i rgyal ba'i bkra shis gang yin pa / /
bkra shis des ni skye dgu rnams la zhi byed shog /
'gro la phan phyir mtho ris nas ni 'dir gshegs te / /
tshangs pa la sogs lha tshogs lag na rnga yab gdugs / /
sna tshogs thogs pas yongs su bskor ba'i bkra shis gang / /
bkra shis des ni skye dgu rnams la zhi byed shog /
de bzhin gshegs pa zhi ba'i mchog tu nyer gshegs pa / /
man dA ra ba'i me tog mang pos mngon mchod pa / /
lha mchog rnams kyis mngon par bstod pa'i bkra shis gang / /
bkra shis des ni skye dgu rnams la zhi byed shog /
lha dbang klu dang mi yi dbang pos phyag byas pa / /
mkha' lding gnod sbyin dri za'i dbang pos mchog gyur pa / /
de bzhin gshegs pa'i stobs bcu ldan gyi bkra shis gang / /
bkra shis des ni skye dgu rnams la zhi byed shog /
de nas mtshan brgya rtsa brgyad pas yang dag par bstod la /
dang por bum pa gang ba dang /
rdo rje gzugs la sogs pa de dag dbul lo / /
de nas bum pa de rnams kyis so / /
de'i 'og tu rnam par rgyal ba'i bum pa las chu blangs te /
de bzhin du dbang bskur bar bya zhing 'thung du yang gzhug go /
de nas phyag rgya'i dbang bskur ba dang /
cod pan dang dar dpyangs kyi dbang bskur ba dang /
rdo rje dang bdag po dang /
ming gi dbang bskur ba yang byin la /
dngos grub kyi rdo rje'i brtul zhugs kyang sbyin par bya'o / /
de nas me tog la sogs pa dang /
rdo rje mtshon cha la sogs pa mchod pa'i phyag rgya rnam pa bcu gnyis dum bu gnyis pa'i rtsa ba'i dkyil 'khor du bshad pa rnams kyis yang dag par mchod la /
chos kyi de kho na nyid kyis dam tshig rnams sbyin par bya'o / /
de bzhin gshegs pa'i dkyil 'khor du yang mchod pa bcu gnyis po de dag nyid /
de bzhin gshegs pa'i khu tshur las byung ba'o / /
rdo rje'i rigs la ni khro bo'i khu tshur gnyis las byung ba'o / /
pad+ma'i rigs la ni pad+ma'i khu tshur gnyis las byung ba'o / /
rin po che'i rigs la ni rin po che'i khu tshur gnyis las byung bar gzung bar bya'o / /
rdo rje sems dpa'i dkyil 'khor la ni kha dog sna tshogs pa'o / /
de bzhin gshegs pa'i dkyil 'khor la ni dkar po'o / /
rdo rje'i dkyil 'khor la ni sngon po'o / /
pad+ma'i dkyil 'khor la ni dmar po'o / /
rin po che'i dkyil 'khor la ni ser por shes par bya'o / /
de nas snga ma bzhin du cho ga rnams rjes su spyad pa byas la /
yi ge pras byin gyis brlabs pa'i rin po che'i thur ma'am /
gser gyi thur ma blangs la /
slob ma'i mig gnyis su phra bkod de /
thur ma des de'i mig tu byugs la /
'di skad ces brjod par bya ste /
ji ltar mig mkhan rgyal po yis / /
'jig rten rab rib bsal ba ltar / /
bu khyod kyis ni mi shes pa'i / /
rab rib rgyal bas bsal bar mdzad / /
oM badzra nai tra a pa hA ra phaT laM hri /
de nas me long blangs la /
chos kyi mtshan nyid bstan par bya ste /
chos rnams gzugs brnyan lta bu ste / /
dang zhing dag la rnyog pa med / /
gzung du med cing brjod du med / /
rgyu dang las las byung ba ste / /
ngo bo nyid med gnas med par / /
de ltar chos 'di shes nas su / /
sems can don ni mnyam med byos / /
'on kyang sangs rgyas sras su skyes / /
de nas yi ge hos mda' dang bcas pa'i gzhu byin la /
de bzhin gshegs pa thams cad rjes su mnyes par gyis shig ces brjod la /
phyogs bzhir mda' bzhi 'phen pa'i tshul byed du gzhug cing /
steng 'og tu 'ang 'phen du bcug la /
oM badzra rA ga ho zhes kyang smrar gzhug par bya'o / /
de nas oM badzras twa zhes bya bas me long bstan la /
'di skad ces brjod par bya ste /
rdo rje sems dpa' me long ltar / /
dag cing gsal la rnyog pa med / /
sangs rgyas kun bdag rang nyid ni / /
bu khyod kyi ni snying la zhugs / /
de bzhin gshegs pa kun bdag gang / /
byang chub sems 'dir shes par gyis / /
de nas badzra he tu maM /
zhes bya bas chos kyi 'khor lo rkang pa gnyis su dgod pa dang /
badzra b+hASha raM zhes bya bas dung lag pa g.yas par byin la /
'di skad ces brjod par bya ste /
de ring phan chad 'jig rten la / /
skyob pa rnams kyis 'khor lo bskor / /
chos kyi dung ni bla med pas / /
kun du ma lus gang bar gyis / /
som nyi yid gnyis mi bya zhing / /
dogs pa med pa'i sems kyis su / /
gsang sngags spyad pa'i tshul gyi mchog /
'jig rten 'di la rab tu sgrogs / /
de ltar byas na sangs rgyas la / /
phan 'dogs shin tu gzo zhes bya / /
rdo rje 'dzin pa de kun yang / /
kun du khyod la srung bar byed / /
mdor na 'jig rten thams cad du / /
sems can kun la phan pa'i phyir / /
ji ltar 'dul ba sna tshogs pa'i / /
chos kyi 'khor lo rab tu bskor / /
mdor na 'jig rten thams cad du / /
sems can kun la phan pa'i phyir / /
ji ltar 'dul ba sna tshogs pa'i / /
rdo rje'i 'khor lo rab tu bskor / /
mdor na 'jig rten thams cad du / /
sems can kun la phan pa'i phyir / /
ji ltar 'dul ba sna tshogs pa'i / /
khro bo'i 'khor lo rab tu bskor / /
mdor na 'jig rten thams cad du / /
sems can kun la phan pa'i phyir / /
ji ltar 'dul ba sna tshogs pa'i / /
pad+ma'i 'khor lo rab tu bskor / /
mdor na 'jig rten thams cad du / /
sems can kun la phan pa'i phyir / /
ji ltar 'dul ba sna tshogs pa'i / /
nor bu'i 'khor lo rab tu bskor / /
zhes bya bas de bzhin gshegs pa dang /
rdo rje sems dpa' dang /
rdo rje hU~M mdzad dang /
'jig rten dbang phyug dang /
nam mkha'i snying po'i nga rgyal dang /
tshigs su bcad pa 'di rnams kyis /
rjes su gnang ba byin la rang gi lha'i snying po sbyin par bya'o / /
de nas phyag rgya bzhi'i ye shes bslabs la /
gzengs bstod pa'i phyag rgya bcings te /
slob ma thams cad la dbang bskur ba sbyin par bya'o / /
oM 'di ni ngas khyod lung bstan pa / /
rdo rje sems dpa' de bzhin gshegs / /
srid pa mchog tu grub pa'i phyir / /
srid pa'i ngan 'gro dag las bton / /
kye rdo rje che ge mo zhes bya ba'i de bzhin gshegs pa sid+d+h+ya sa ma ya s+t+waM /
b+hur b+hu baHswaHde la gzengs bstod pa 'di yin te de bzhin gshegs pa'i khu tshur gnyis bcings la /
g.yon pa chos gos kyi mtha' ma 'dzin pa'i tshul du byas la /
g.yas pa mi 'jigs pa'i tshul du bya'o / /
cho ga lhag ma rnams ni dum bu gnyis pa las shes par bya'o / /
rjes su bsgrub pa dang /
rjes su bsgrub pa'i lan yang de ltar shes par bya'o / /
de nas sbyin sreg bya ste /
slob ma bsang gtor byas la g.yon logs su bzhag ste /
de'i g.yas pa'i mthe bong lag pa g.yon pas bzung nas /
hU~M gis mar gyi sbyin sreg lan bdun byas la /
blugs gzar gyis slob ma la bskor ba byas te /
de nyid kyis dgang blugs gsum dbul bar bya'o / /
de nas sangs rgyas spyan gyis de bzhin du sbyin sreg bya'o / /
de nas slob ma'i lag par rdo rje gnod sbyin bzlas pa'i gdu bu btags la /
de nyid bzlas pa'i chus bsang gtor bya'o / /
oM ru ru s+phu ru dz+wA la tiSh+Tha sid+d+ha lo tsa ne sarba ar+tha sA d+ha ne swA hA /
zhes bya ba'i sangs rgyas spyan gyi sngags dang /
snying gar byugs te /
slob ma gtang bar bya ba ni slob ma'i thun mong gi cho ga'o / /
gang zhig slob dpon gyi dbang gis dbang bskur ba de la ni /
de la dmigs te mar gyi sreg blugs brgya hU~M zhes bya ba dang /
sbyin sreg bya'o / /
de nas sangs rgyas spyan gyi yang sbrang rtsi dang /
mar dang /
zho dang bsres pa'i til gyis sbyin sreg brgya sangs rgyas spyan gyi sngags nyid kyis dbul lo / /
de nas de bzhin du gdu bu btags la bsang gtor byas te /
snying ga nas byugs nas /
de nas yang snga ma bzhin du thab kyi nang du dkyil 'khor bsams la /
dkyil 'khor pa'i lha rnams la sbyin sreg phul nas /
yang dkyil 'khor la zhugs pa'i bcom ldan 'das la mtshan brgya rtsa brgyad pas bstod nas /
mchod pa thams cad kyis yang dag par mchod de /
de'i phyi rol du gtor ma byin la nye reg bya ste /
phyag rgya dgrol ba la sogs pa sngar bshad pa'i cho ga rnams rjes su spyad nas /
bcom ldan 'das 'khor dang bcas pa rnams gshegs su gsol bar bya'o / /
de nas de bzhin du rang gi lus la sprul pa'i dkyil 'khor bcug la /
shes rab kyi pha rol tu phyin pa mtha' yas pa nyid pas /
de bzhin gshegs pa thams cad mtha' yas pa nyid do / /
shes rab kyi pha rol tu phyin pa mu med pa nyid pas /
rdo rje thams cad mu med pa nyid do / /
shes rab kyi pha rol tu phyin pa du ma nyid pas chos thams cad du ma nyid do / /
shes rab kyi pha rol tu phyin pa mthar thug pa med pa nyid pas las thams cad mthar thug pa med pa nyid do / /
sems can chen po legs so legs / /
bde ba chen po legs so legs / /
blo gros chen po legs so legs / /
cho ga 'di ni legs par smras / /
sangs rgyas rdo rje 'dzin kun gyis / /
'bras bu yod pa 'dul ba'i mchog /
rdo rje mdo sde byin gyis brlabs / /
de nas snga ma bzhin du bdag nyid la bsrung ba legs par byas la /
hU~M zhes bya ba zlos shing dkyil 'khor phyags par bya'o / /
de nas glegs bam bklag pa dang mchod rten gdab pa la sogs pa ci nus pa'i dge ba'i las rnams rjes su spyod par byed cing gnas par bya'o / /
de nas brtsams pa 'di ni rigs thams cad kyi dkyil 'khor rnams la thun mong du gyur pa yin par shes par bya'o / /
sngon du bsnyen pa bya ba la sogs pa'i cho ga rnams gang du khyad par du phye ste /
bshad pa med pa dag la ni dkyil 'khor gyi bdag po'i dbang du byas nas bya ba yin par shes par bya'o / /
slob ma gzhug pa la sogs pa'i cho ga rgyas pa rdzogs so // //
dbang bskur ba dang /
dam tshig thob pa rnams la slob dpon gyis dngos grub kyi ye shes blang bar bya'o zhes bya ba 'di'i don bstan par bya ba'i phyir /
de nas zhes bya ba la sogs pa gsungs te /
de nas zhes bya ba'i sgras ni 'das ma thag pa'i don ston par byed pa ste /
slob ma gzhug pa la sogs pa'i cho ga rgyas pa'i rjes thogs nyid la zhes bya ba'i don to / /
cho ga zhes bya ba ni mngon par 'dod pa 'grub par bya ba'i dngos grub kyi phyir rgyu dang byed par zhes bya ba'i don to / /
'byung ste zhes bya ba rtsom par byed pa'o / /
zla ba nya nas brtsams zhes bya ba ni zla ba yar gyi ngo tshes bco lnga la dkyil 'khor du 'jug pa'i mtshan mo nas nye bar bzung ba'o / /
phyag na rdo rje'i spyan sngar zhes bya ba ni rdo rje sems dpa'i sku gzugs lugs ma'am /
brkos pa la sogs pa'i gzugs kyi spyan sngar te mdun du'o / /
rab tu dga' ba'i rdo rje'i phyag rgya bcings la zhes bya ba ni lnga po bsdus pa bcings pa'o / /
ji ltar skyo bar ma gyur pa zhes bya ba ni /
ji srid skyo ba skye bar ma gyur pa'o / /
dang por byin gyis brlabs pa la sogs pa byas la zhes bya ba ni bzlas brjod kyi gang du bya ba thams cad drangs nas gsungs pa yin te /
mchod pa dang /
bdag la byin gyis brlabs pa dang /
dbang bskur ba'i cho ga dang /
dngos grub kyi rdo rje'i brtul zhugs blang bar byas nas /
chos rnams kyi de kho na nyid kyi dam tshig rnams blang ba'o / /
rdo rje'i dam tshig gis brjod cing zhes bya ba ni rab tu dga' ba'i rdo rje'i gsung gis bzlas brjod bya'o zhes bya ba'i don to / /
'di skad ston par 'gyur te /
dkyil 'khor chen por zhugs nas /
ji ltar slob dpon las rang gi 'dod pa'i lha bsgrub par bya ba'i phyir hU~M zhes bya ba bzlas shing phyag rgya bzhi'i ye shes brlabs la /
de nas brtsams te rdo rje sems dpa'i ras ris la sogs pa bris pa'i sku mdun du bzhag ste /
'di spyan sngar ji skad bshad pa'i bdag la byin gyis brlabs pa la sogs pa'i cho ga rjes su spyad ma thag tu /
lnga po bsdus pa'i phyag rgya bcings te /
hU~M zhes bya ba'i 'og nas bshad pa'i mtshan nyid dang ldan pa'i rab tu dga' ba'i rdo rje'i tshig gis ji srid skyo bar ma gyur pa de srid kyi bar du bzlas brjod bya'o / /
skyo bar gyur na mnyam par ma bzhag pa'i sbyor bas rdo rje'i tshig kyang bzlas par bya'o / /
bya ba thams cad byas nas /
lnga bo bsdus pa'i phyag rgya de bzhin du bcings la /
ji srid thun dang po'i mthar thug pa'i bar du'am /
thun gnyis pa'i mthar thug pa'i bar du bzlas brjod bya'o / /
de nas ji lta ba bzhin du gshegs su gsol ba byas la /
langs te ji skad du bshad pa'i spyod lam gyis gnas par bya'o / /
de ltar nyin re zhing bdag la byin gyis brlabs par byas la /
ji srid zla ba gcig gi bar de srid du bzlas brjod byas na sngon du bsnyen pa byas par 'gyur ro / /
de nas brtsams te /
phyag na rdo rje'i bka' ji lta ba bzhin du sgrub pa thams cad 'grub par 'gyur ro zhes bya ba ni /
'di nyid kyi 'og nas bshad pa'i ras ris la sogs pa sgrub pa thams cad sngon du bsnyen pa rdzogs nas /
bka' nye bar brtsams nas 'grub par 'gyur zhing rdzogs par 'gyur ro / /
phyag na rdo rje'i bka' ji lta ba bzhin du zhes bya ba 'di ni sdud par byed pa'i tshig yin te /
rdo rje sems dpas ji skad gsungs pa de ni de bzhin te gzhan du mi 'gyur ro zhes bya ba'i don to / /
de nas ras ris bri'am /
'drir 'jug par 'dod na zhes bya ba la sogs pa la gang gi phyir sngon du bsnyen pa byas pas /
ras ris sgrub pa la sogs pa thams cad 'grub par 'gyur gyi gzhan dag la ni ma yin te /
gtan tshigs de bas na sngon du bsnyen pa byas la /
de nas ras ris bdag nyid kyis bri ba'am /
ri mo mkhan dkyil 'khor mthong ba 'drir gzhug par bya'o / /
dang po'i rdo rje bri ba'i phyag rgya bris la zhes bya ba ni dang po'i rdo rje ni rdo rje bri ba'i phyag rgya ste /
des dang po hU~M zhes bya ba zlos shing /
pir blangs la /
de ri mo bri bar bya ba 'am byed du gzhug go /
de'i 'og tu ni ci bder bya'o zhes bya ba ni de phan chad kyi dus su ni phyag rgya med par yang 'dri ba 'am /
'drir gzhug par bya'o / /
dkyil 'khor thams cad du yang de nyid kyis dang por brtsam par bya'o zhes bya ba ni dpal rdo rje sems dpa'i dkyil 'khor la sogs te /
bcom ldan 'das kyis rgyud 'dir dkyil 'khor ji srid gsungs pa de rnams su yang rdo rje bri ba'i phyag rgya dang po brtsam par byas la /
phyi nas tshon rtsi thams cad dgye ba la hUM zhes bya ba nyid zlos bzhin du ci bde bar bya'o zhes pa'o / /
dbus su bcom ldan 'das cho ga ji lta ba bzhin du bri zhing zhes bya ba la sogs pa la /
ji skad ston par 'gyur te /
dpal rdo rje sems dpa'i sbyor ba byas la /
cho ga thams cad rjes su spyad la /
bla re dang /
gdugs dang /
rgyal mtshan dang /
'phan la sogs pas gnas mdzes par byas la /
bum pa dang /
bum pa gang ba rnams kyang dgod de /
sa'i phyogs pa'i rnam lnga dang /
spos chu'i dri zhim pos nye bar byugs pa'i gnas su bri bar bya ba'i ras gzhag la /
de snga ma bzhin du dkyil 'khor thams cad bsams nas /
mchod yon phul te /
rdo rje sems dpa' la sogs pa'i byang chub sems dpa' rnams ji ltar yongs su brtags pa'i gnas rnams su hU~M zhes bya ba bkod nas /
mchod pa rnam pa lngas ji lta ba bzhin du yang dag par mchod de /
bcom ldan 'das rdo rje sems dpa' ras kyi dbus su bri ba 'am /
'drir gzhug par bya'o / /
de'i 'og logs su phyag na rdo rje /
shar lho mtshams su 'jam pa'i dbyangs /
lhor nam mkha'i snying po / /
lho nub mtshams su nam mkha'i mdzod /
bcom ldan 'das kyi steng gi cha la 'jig rten dbang phyug /
nub byang mtshams su sems bskyed ma thag tu chos kyi 'khor lo bskor ba /
bcom ldan 'das kyi g.yon logs su rdo rje khu tshur /
byang shar mtshams su rdo rje gnod sbyin bri ba'am /
'drir 'jug par bya'o / /
de nas zla ba nya nas brtsams te zhes bya ba ni /
de ltar ras ris bris nas /
de'i rjes thogs nyid la /
tshes bco lnga nas nye bar bzung ste /
bdag la byin gyis brlabs pa la sogs pa byas te /
ras ris la bcom ldan 'das spyan drangs nas yang dag par bcug la /
mchod pa thams cad kyis ji lta ba bzhin du bcom ldan 'das 'khor dang bcas pa yang dag par mchod la /
phyag byas nas bcom ldan 'das kyi thugs ka'i zla ba'i dkyil 'khor la gnas pa'i dang po'i rdo rje'i nang du hUM zhes bya ba rnam par bsams la /
phyag rgya chen po bcings nas nyin re'i sbyor bas ji srid zla ba nya ba gnyis pa la thug pa de srid kyi bar du bzlas brjod bya'o / /
de nas de'i tshe mtshan thog thag tu bzlas brjod byas nas tho rangs ka bcom ldan 'das rdo rje sems dpas mthong bstsal nas /
de la sangs rgyas nyid la sogs pa'i dngos grub ji ltar 'dod pa stsol bar 'gyur ro / /
cho ga gzhan yang zhes bya ba la sogs pa la /
de bzhin du sngon du bsnyen pa byas te /
dpal rdo rje sems dpa'i ras ris kyi dbus su bcom ldan 'das rnam par snang mdzad phyag gnyis byang chub mchog gi phyag rgya bcings la /
hU~M zhes bya ba nyid kyis bri bar bya'o / /
de'i mdun gyi cha nas brtsams te /
mi bskyod pa la sogs pa de bzhin gshegs pa bzhi /
phyag na rdo rje la sogs pa byang chub sems dpa' brgyad kyis yongs su bskor bar bri bar bya'o / /
de nas de'i mdun du cho ga thams cad rjes su spyad la dpal rdo rje sems dpa'i phyag rgya chen po bcings te /
de bzhin du bzlas brjod byas nas zla ba'i mthar thug pa dang mtshan thog thag bzlas brjod byas la /
de nas nang par bcom ldan 'das rnam par snang mdzad kyis mthong ba stsal nas /
sgrub pa pos sangs rgyas nyid la sogs pa'i dngos grub stsol bar 'gyur ro / /
ras la bcom ldan 'das zhes bya ba la sogs pa la snga ma bzhin du zla ba gcig tsam sngon du bsnyen pa byas la /
bcom ldan 'das rdo rje sems dpa' dpa' bo gcig pu ras la bri bar bya'o / /
de nas zla ba nya nas brtsams te /
ras ris kyi spyan sngar de bzhin du dpal rdo rje sems dpa'i phyag rgya chen po bcings la /
bzlas brjod 'bum bya'o / /
de nas zla ba nya ba la phyag rgya chen po bcings pa nyid kyis /
mtshan thog thag bzlas brjod byas na /
tho rangs ka bcom ldan 'das phyag na rdo rjes mthong ba stsal nas /
rdo rje sems dpa' nyid stsol bar 'gyur ro / /
de bzhin du de bzhin gshegs pa dpa' bo gcig pu'i ras ris sgrub pa yang shes par bya'o / /
de nas bklags pa tsam gyis 'grub pa zhes bya ba ni /
hU~M zhes bya bas byin gyis brlabs pa dang bcas pa'o / /
las rnams bshad pa ni rjes su mnyes par byed pa la sogs pa'o / /
dkyil 'khor du zhugs pa tsam nyid kyis zhes bya ba ni /
ras ris kyi bsgrub pa byas la /
zla ba gcig ji skad du bshad pa'i bsnyen pa byas nas dkyil 'khor du zhugs pa tsam gyis ye shes ma babs kyang las rnams 'grub par 'gyur ro zhes ston to / /
gang zhig ye shes babs pa la ni las rnams shin tu yang 'grub par 'gyur ro zhes bya ba'i don to / /
'di lta ste zhes bya ba ni nye bar ston pa'i don to / /
de bzhin gshegs pa thams cad ces bya ba ni /
'jig rten gyi khams thams cad kyi rdul phra rab dang mnyam pa'i bcom ldan 'das rnam par snang mdzad la sogs pa'o / /
de rnams rjes su mnyes par byed pa ni rgyab kyis phyogs pa rnams rang dbang du bya ba'i phyir mngon du phyogs par bya'o / /
de ji ltar 'gyur zhe na /
'dod chags la sogs pa'i bde ba thams cad phul bas zhes bya ba ste /
'dod chags ni rdo rje sems dpa'o / /
de la sogs pa gang yin pa ni /
'dod chags la sogs pa'o / /
bde ba thams cad ces bya ba ni /
rdo rje yid las byung ba nas brtsams te /
rdo rje ro'i mthar thug pa'i bar gyi lha thams cad kyi rnam par thar pa'i sgo ste /
'dod chags dam tshig ces su bshad / /
ces bya ba la sogs pas bshad pa'i phyir ro / /
de rnams phul ba ni de bzhin gshegs pa thams cad kyi sku dang /
gsung dang thugs rdo rje las bstabs pa'o / /
'dis ni don 'di skad ston par 'gyur te /
dpal rdo rje sems dpa'i dkyil 'khor chen po'i rnal 'byor du zhugs la /
de mngon sum bzhin du bltas te /
'jig rten gyi khams thams cad rdul phra rab dang mnyam pa /
de bzhin gshegs pa rdo rje sems dpa'i cha lugs kyis bcug la /
rdo rje sems dpa'i dkyil 'khor chen po'i ngo bo nyid du byas nas las de yongs su rdzogs par mdzad pa la brtson par bya'o / /
de ltar de rnams rjes su mnyes par byas nas /
rdo rje sems dpa'i bde ba dang /
yid bde ba thob par 'gyur ro / /
rdo rje 'dzin pa chen po zhes bya ba la /
rdo rje 'dzin pa chen po ni rdo rje sems dpa' ste /
de'i rnal 'byor de bzhin du byas la /
de ras ris la sogs pa la mdun du bzhugs su gsol te /
mchod pa thams cad kyis ji lta ba bzhin du mchod la /
'khyud pa dang 'o byed pa la sogs pa'i phyag rgya gnyis po rgyud phyi ma las gsungs pa dag gis yid kyi rjes su mnyes par bya ba'am /
dpal khams gsum rnam par rgyal ba'i cho ga las gsungs pa'i sbyor bas rjes su mnyes par bya'o / /
de skad du /
gzugs de la ni zhugs bzhin nam / /
yid kyis btud pa lta bu dang / /
'dzum zhing mig gzhan mi lta bas / /
bzlas na ring por mi thogs 'grub / /
ces gsungs pa'o / /
byang chub sems dpa' thams cad ni phyag na rdo rje la sogs pa ste /
gang gleng gzhir bshad pa'o / /
de rnams mnyes par bya ba ni rdo rje sems dpa'i sbyor bas hU~M zhes bya ba dpag tu med par bzlas pa ste /
snga ma bzhin no / /
rdo rje thams cad ni rdo rje yid las byung ba la sogs pa ste /
de rnams rjes su mnyes par bya'o / /
ji ltar 'gyur zhe na /
rang gi snying po la bzlas pas so zhes bya ba ste /
dum bu gnyis pa'i rtsa ba'i rgyud las /
gang de rnams kyi snying po gsungs pa dang /
rdo rje sems dpa' la sogs pa'i rgyud gzhan dag las /
dzaHhU~M baM hoH zhes rang gi snying po gsungs pa gang yin pa de bzlas pas de rnams rjes su mnyes par 'gyur ro / /
lha la sogs pa'i sems can thams cad rjes su chags par bya ba la ni /
thams cad du bzlas brjod 'bum byas pas so zhes bya ba ni 'dod pa'i dbang phyug la sogs pa'i lha rnams bkug la /
bdag la byin gyis brlab pa la sogs pa byas te /
hUM zhes bya ba de rjes su dga' bar bya ba'i bsams pas /
bzlas brjod 'bum byas na /
de nas de dag rjes su chags par sgrub pa po ci 'dod par byed par 'gyur ro / /
gnod sbyin mo la sogs pa rnams kyang chung ma la sogs pa'i gzugs kyis nye bar gnas par 'gyur ro / /
bdag bsrung ba la sogs pa la ni yungs kar la lan cig gis so zhes bya ba ni yungs kar hU~M zhes bya bas rdo rje rtse lnga pa 'bar ba rnam par bsams la /
rang gi mgo la gzhag ste /
rdo rje 'bar ba'i nang du bdag nyid chud par byas par bsams na bdag bsrung bar byas par 'gyur ro / /
gzhan bsrung ba la ni rdo rje bskor bas so zhes bya ba ni /
de bzhin du bdag la byin gyis brlab pa la sogs pa byas te /
g.yas pa'i rdo rje khu tshur gyis thog ma'i rdo rje blangs la /
gzhan gyi yan lag dang nying lag rnams su rdo rjer bya ba'i bsam pas /
hU~M zhes bya ba zlos shing bskor bar bya ste /
des ni gzhan bsrung ba byas par 'gyur ro / /
thams cad du yang hU~M zhes bya ba bzlas la /
bdag la byin gyis brlab pa la sogs pa byas te /
las bya ba yin par shes par bya'o / /
thams cad bsrung ba la ni yid kyis lan cig go zhes bya ba la ni /
grong la sogs pa bsrung ba la ni yid kyis hU~M zhes bya ba zlos shing phyogs bcing ba la sogs pa bya'o / /
mtshams dang phyogs dang dkyil 'khor thams cad bcing ba la ni blta ba'am zhes bya ba ni hUM zhes bya bas mig gnyis su rdo rje bsams la /
bltas pas mtshams bcing ba la sogs pa bya'o / /
yungs kar la sogs pas so zhes bya ba ni /
hU~M zhes bya bas yungs kar rdo rje'i rnam par bsams la des phyogs bcing ba la sogs pa bya ste /
de bzhin du chu dang thal ba la sogs pas kyang bya'o / /
sems can thams cad rengs par bya ba la ni dbugs mi 'byin pas bzlos pas so zhes bya ba ni /
seng ge la sogs pa'i steng du rdo rje sems dpa' rang gi lus phyung la /
dbugs mi 'byung ba'i sbyor bas gzhan mi g.yo bar byas par 'gyur ro / /
sems can thams cad rmugs par bya ba la ni rdo rje 'tshir bas so zhes bya bas ni rdo rje bsdams pas /
rdo rje blangs la bsgrub par bya ba'i lce 'tshir ba'i bsam pas btsir bar bya ste /
des ni lkugs par 'gyur te /
tshig 'phrog par 'gyur zhes bya ba'i don to / /
sems can thams cad rmongs par bya ba la ni mig btsums nas bzlas pas so zhes bya ba ni bsgrub par bya ba dang /
lhan cig tu byas la yid kyis mig btsums nas bzlas na des mi rmongs par byas par 'gyur ro / /
thams cad bsad pa la ni rdo rje dril bas so zhes bya bas ni lag pa g.yas pas dang /
g.yon du hU~M zhes bya bas rdo rje gnyis bsams la /
lag pa g.yon pa'i rdo rje la bsgrub par bya ba'i ming blos bsams la /
lag pa g.yas pa'i rdo rje bsgrub par bya ba gsad pa'i bsam pas bsnun na /
des ni thams cad gsod par 'gyur ro / /
sems can thams cad rgyas btab pa la ni rdo rje mkha' 'gro ma'i phyag rgyas so zhes bya ba ni khro bo'i khu tshur gnyis kyis gar byas la /
bstod pa dang bcas pas mda' 'phen pa ni rdo rje mkha' 'gro ma'i phyag rgya yin la /
'dis bsgrub par bya ba'i snying kar bsnun par bya ste /
'dis ni rgyas btab par bya'o / /
rgyas btab par gyur pa la ni mtshan ma 'di dag 'byung bar 'gyur te /
mig 'dzum par 'gyur ba dang /
steng du lta ba dang /
lkugs pa bzhin du 'dug pa dang /
rlung ltar dbugs 'byin pa dang /
sbrul ltar 'khril ba dang /
ro ltar ci yang mi smra ba dang /
lha la sogs pa'i phyag rgya ston pa dang /
sor mo rnams bgrang ba dang /
mig mi 'dzum par lta ba dang /
'chi ma glogs pa dang /
rims dang bcas par 'gyur ba dang /
'dar zhing g.yo ba dang /
rnam par 'gyur ba dang /
'tshig par 'gyur ba dang /
sreg par 'gyur ba dang /
rmongs par 'gyur ba dang /
'khrug par 'gyur ba dang /
'khril par 'gyur ba dang /
rdul bar 'gyur ba dang /
mngon par blta bar 'gyur ro / /
snying thams cad 'dren cing 'byin pa la ni yid kyis bzlas pas so zhes bya ba ni lha'i sbyor bas yid kyis bsgrub par bya ba'i lus la zhugs la /
de'i snying ga'i pad+ma byung ste blangs la /
rang gi snying la gzhag la gcig tu gyur par bsams te /
des ni thams cad kyi snying 'dren cing 'byin par 'gyur ro / /
sems can thams cad za ba la ni bldad cing myur bar zlos pas so zhes bya bas ni bdag nyid rdo rje khro bo'i kha nam mkha' dang mnyam pa /
mche ba gtsigs pa rnam par bsams la /
bsgrub par bya ba khas blangs la bldad cing bzlas na myur bar de zos par 'gyur ro / /
thams cad skrag par bya ba la ni rdo rje 'jigs byed kyi phyag rgyas so zhes bya ba ni sems can thams cad 'jigs par bya ba ni skrag par bya bas so / /
de yang gar las byung ba'i rdo rje khu tshur gnyis bcings la kha phye ste /
gdong shin tu 'jigs pa dang /
skra gyen du brdzes pa dang /
'og nas mgo 'degs pas so zhes bya ba smra bar byed pa 'di ni /
rdo rje 'jigs byed kyi phyag rgya ste /
'dis sems can thams cad skrag par bya'o / /
nor thams cad 'gugs pa la ni gser gyi bzlas pas so zhes bya bas ni dong rtse 'gugs pa'i tshul gyis bzlas brjod byas na /
des ni nor thams cad 'gugs par 'gyur ro / /
nor dang 'bru thams cad 'gugs pa la ni rdo rje rnal 'byor ma'i phyag rgyas so zhes bya ba ni khams gsum rnam par rgyal ba'i phyag rgya las lag pa g.yas pa'i yang mdzub mo bsgreng la g.yon pa'i yi ge hU~M dang sdigs mdzub bya ba'i tshul gyis 'dren pa ni /
rdo rje rnal 'byor ma'i phyag rgya ste /
'dis ni nor dang 'bru thams cad 'gugs par 'gyur ro / /
thams cad rjes su chags par bya ba la ni pi wang brdung ba dang bcas pa'i ka ka le'i glu len pas bzlas brjod bya'o zhes bya ba la /
de bzhin gshegs pa la sogs pa dang /
sems can thams cad rjes su chags par bya ba ni thams cad rjes su chags par bya ba ste /
rdo rje sgra dang phyag rgya chen pos bya'o / /
thams cad 'bigs shing rjes su chags par bya ba la ni rdo rje mda'i phyag rgyas so zhes bya ba la /
rnam par 'joms pa zhes bya ba ni 'bigs pa'o / /
yid bde ba bskyed pa ni rjes su chags par bya ste /
rdo rje yid las byung ba'i las kyi phyag rgya ni rdo rje mda'i phyag rgya ste /
des thams cad 'bigs pa dang /
rjes su chags par 'gyur ro / /
thams cad dga' bar bya ba la ni phyogs thams cad kyi de bzhin gshegs pa mnyes pa'o zhes bya ba ni de bzhin gshegs pa la sogs pa dang /
sems can gyi khams thams cad ni thams cad de /
de dga' bar bya ba ni bsgrub par bya zhing rang dbang du bya ba ste /
kI li kI la'i rdo rje phyag rgya bcings la des phyogs bcur de bzhin gshegs pa thams cad bris la /
yid kyis bzlas brjod bya ste des ni thams cad mnyes par 'gyur ro / /
sdug pa'i bcing ba brtan par bya ba la ni snying brtan par nges par btsir bas so zhes bya ba ni rdo rje sems dpa' la sogs pas sems can thams cad 'khor pa ji srid par yongs su mi gtong ba'i chags pa ni sdug pa brtan pa'o / /
des 'ching ba ni dam por bzung ba ste /
sdug pa ni rdo rje'i phyag rgya bcings la brtan pa'i 'khrul 'khor btsir ba des ni snying btsir bas de rdzogs par 'gyur ro / /
ma rungs pa rab tu bsgrub pa la ni rdo rje snyems mas so zhes bya ba ni rdo rje snyems ma'i phyag rgya ni rdo rje snyems ma ste /
des ma rungs pa rnams rab tu sgrub par byed par 'gyur ro / /
'di skad ston par 'gyur te /
ma rungs pa rnams la bltas la rdo rje snyems ma'i las kyi phyag rgya bcings nas /
yid kyis bsgrub par bya ba'i lus la zhugs te /
bdag nyid de dang lhan cig tu gyur par bsams la /
mgo g.yon du btud de /
bsgrub par bya ba 'dud par byed pa'i bsam pas gdud de /
des ni de ltung bar byas par 'gyur zhing /
dregs pa 'phrog par 'gyur ro / /
rgyan thams cad ces bya ba ni go bar zad do / /
de rnams dbrog pa ni 'bar ba'i lta bas dbrog pas so zhes bya ba ni /
rab tu myur bar g.yo ba'i mig /
mig gi rdzi ma 'dren pa ni / /
'bar ba'i lta ba zhes grags te / /
'gro ba thams cad 'gugs pa'o / /
zhes bya ba ni 'bar ba'i lta ba'i mtshan nyid de /
de dbrog pa ni 'gugs pa ste /
'bar ba'i lta bas dbrog pa'o / /
thams cad yid tshim pa zhes bya ba ni bde ba bskyed pa'o / /
de ji ltar 'gyur zhe na /
rdo rje khu tshur gnyis snying gar bzhag pas so zhes bya ba gsungs te /
dam tshig rdo rje'i khu tshur bcings la snying ga'i phyogs su bzhag ste /
des ni thams cad yid tshim par 'gyur ro / /
mun pa snang bar bya ba la ni /
rdo rje kha shar du bltas te bskor bas so zhes bya ba ni /
dang po'i rdo rje blangs la 'od zer 'bar ba gtong ba'i tshul gyis shar phyogs su bltas la /
bskor na mun pa mun nag snang bar byed do / /
lus bde bar bya ba la ni rang gi mtshan gyis bzlas pas so / /
zhes bya ba ni rdo rje bsdams pas rang gi mtshan bzung la /
lus kyi sdug bsngal gzhig par bya ba'i phyir bzlas brjod bya ste /
des lus bde ba'i rgyur 'gyur te /
g.yogs nas bya'o zhes bcom ldan 'das kyis gsungs so / /
gzugs thams cad snang bar bya ba la ni /
rdo rje gzugs kyi mchog gis phyag rgyas so zhes bya ba ni /
de bzhin gshegs pa la sogs pa gzugs thams cad yang dag par ston pa'i bsam pa gar las byung ba'i rdo rje bsdams pa bcings la /
g.yon pa'i mdzub mo lcags kyus g.yas pa'i gung mo'i rtse mo 'khyud /
g.yas pa'i mdzub mo'i lcags kyus g.yon pa'i gung mo'i rtse mo 'khyud /
mthe bong gnyis rang rang gi mdzub mo dang rtse sbyar la mthe'u chung gnyis sbyar te brkyang ba 'di ni rdo rje gzugs kyi mchog ste /
'dis gzugs thams cad yang dag par ston par 'gyur ro / /
sgra thams cad ni de bzhin gshegs pa la sogs pa'i sgra'o / /
de thos par bya ba la ni zhes bya ba ni gzhan rnams kyis thos par bya ba'o / /
de ji ltar 'gyur zhe na /
rdo rje pi wang gis so zhes bya ba ste /
gar las byung ba'i rdo rje bsdams pa las g.yon pa'i mdzub mo bkug pa ni yu ba ste /
g.yas pa'i mdzub mos brdungs la /
'di dang sgra rnams brag ca lta bur bsgoms pas sgra thams cad 'byung bar 'gyur te /
'di ni rdo rje pi wang ngo / /
dri zhim po sna tshogs pa'i phyir na /
sna'i dbugs 'byin pa'i glu yis so zhes bya ba ni /
de bzhin gshegs pa la sogs pa'i dri zhim po rnams sna tshogs pa bskyed pa'i dbugs 'byin pa dang /
hU~M zhes pa'i glu'i bzlas pas /
de bskyed pa'i bsam pa'i dbang gis 'byung bar 'gyur ro / /
zas dang skom thams cad ces bya ba la sogs pa la /
rdzas thams cad rdo rje bsdams pas bcing zhing yid kyis blangs la /
mngon par 'dod pa'i gnas su gzhag par bya ste /
de ltar na rdo rje spro ba byas par 'gyur ro / /
dbab pa thams cad ni zhes pa la sogs pa la /
lag pa gnyis kyis se gol rdebs shing bcom ldan 'das rdo rje sems dpa' 'od zer 'bar bas kun nas 'khrigs pas bsgrub par bya ba kun du gang bar bsam zhing /
hU~M zhes bya ba'i glu blang bar bya ste /
des ni pra se na la sogs pa dbab pa thams cad byed par 'gyur ro / /
thams cad gar byed du gzhug pa la ni zhes bya ba la sogs pa la bsgrub par bya ba'i lus la yid kyis zhugs pa'i bsgrub par bya ba gar byed pa'i bsam pas bdag nyid gar byed cing /
hU~M zhes bya ba bzlas na /
des na thams cad gar byed du 'dzud par 'gyur ro / /
thams cad glu len du gzhug pa la ni zhes bya ba la sogs pa la /
rgyu ba dang mi rgyu ba'i dngos po thams cad la hU~M zhes bya ba'i glu la sogs pa'i gre 'gyur thams cad 'byung bar bsams la /
de rdzogs par bya ba'i bsam pas lce bskyod cing bzlas brjod bya ste /
des ni thams cad glu len du 'dzud par 'gyur ro / /
thams cad smrar 'jug pa ni rdo rje chu yis so zhes bya ba ni /
thams cad babs pas yi ge hU~M zhes bya ba dang /
spos chu'i rdul phra rab rdo rje smra ba lta bur rnam par bsams la /
mngon par bzlas te /
khar blud na des ni thams cad smrar 'dzud par 'gyur ro / /
thams cad babs nas zhes bya ba la sogs pa la /
gdon la sogs pa thams cad zhugs nas de rnams kyis mngon par 'dod pa'i dngos po rnams ston cing dris pa'i lan ston pa'o / /
de ji ltar 'gyur zhe na /
rdo rje 'bebs pas so zhes bya ba gsungs te /
dam tshig rdo rje 'bebs pas so zhes bya ba'i don to / /
'di skad ston par 'gyur te /
babs par 'gyur pa dang /
lce la hUM zhes bya ba las rdo rje bsams te /
de'i steng du hU~M a zhes bya ba 'od zer 'bar ba 'khrigs pa bkod la /
rdo rje 'bebs pa'i dam tshig gi phyag rgya ston par rnam par bsams nas /
hU~M a zhes bya ba bzlas brjod bya'o / /
gdon thams cad las thar bar bya ba la ni rdo rje ma'i phyag rgyas so zhes bya ba la /
srin po la sogs pa'i gdon thams cad las thar bar bya ba la ni /
gar las byung ba'i ba dan gsum pa'i phyag rgya gnyis byas la /
mthe'u chung gnyis gshibs la mdzub mo gnyis gshibs pa mdzub mo rdo rjer bya /
gung mo gnyis mdud de bzlog nas dbang bskur ba'i gnas su mdzub mo rtse sbyar bar bzhag nas /
hU~M mu zhes brjod la /
khros shing gdong mche ba gtsigs pa 'od zer 'bar bas kun du 'khrigs pa'i bcom ldan 'das rdo rje sems dpa' bsgrub par bya ba'i steng du bsams la /
des kyang de'i mgo bo nas brtsams te /
rkang pa'i mthar thug gi bar du bsgrub par bya ba'i lus la khyab par bsam par bya ste /
des ni gdon thams cad las thar bar 'gyur te /
'di ni rdo rje mu'i phyag rgya'o / /
gdon thams cad ces bya ba la sogs pa la /
srin po la sogs pa'i gdon thams cad kyis sems can 'ga' zhig 'dzin par bya bar 'dod na /
de'i tshe tshogs kyi bdag po'i gzugs brnyan mdun du bzhag la /
der tshogs kyi bdag po bkug cing bcug la dbang du bya ste /
snga ma bzhin du rab tu bsgrubs la dbang bskur te legs par mchod la /
khros pas rdo rje gsor zhing bzlas nas /
che ge mo gdon gyis zin du chug shig /
hU~M zhes bskul na /
de'i tshe de gdon gyis zin par 'gyur ro / /
rims thams cad 'dzin du 'jug pa la ni rdo rje rims kyi gdon gyis so zhes bya ba la /
nyin gcig pa la sogs pa'i rims brgyad ni rims thams cad de /
gang gi tshe des sems can 'ga' zhig zin par 'dod na /
de'i tshe hU~M zhes bya ba zlos shing rdo rje bcings nas /
nam mkha' las rims blangs la /
bsgrub par bya ba'i snying gar sbyor ba 'dis rims gzhug par bya ste /
rdo rje bsdams pa brkyang la snying 'dar bar bya ste /
de nas rims kyis 'dzin par 'gyur ro / /
rims thams cad bsal ba la ni rdo rje'i lta bas bsal ba'o zhes bya ba la /
rdo rje'i lta ba ni chags shing rab tu gdangs pa'i mig ces bya ba ni rdo rje lta ba'i mtshan nyid do / /
des bya bas pas rims thams cad sel nus par 'gyur ro / /
'di skad ston par 'gyur te /
ji skad du gsungs pa'i rdo rje sems dpa'i sbyor ba byas la mig g.yas par ma las nyi ma'i dkyil 'khor /
g.yon par a med pa'i yi ge Ta las zla ba'i dkyil 'khor /
yang yi ge hU~M las mig gnyis su rdo rje gnyis bsams la /
de dang hU~M zhes bya ba zlos shing bsgrub par bya ba'i spyi bo nas brtsams te /
byabs la mig gnyis las byung ba'i rdo rje'i 'od zer rnams kyis rims la bsnun par byas na /
des ni rims thams cad bsal nus par 'gyur ro / /
dug thams cad sbar ba la ni zhes bya ba la /
rgyu ba dang mi rgyu ba'i dug thams cad bems por gyur pa rnams la /
bems po ma yin par bya zhing /
rang gi nus pa bskyed par bya ba ni sbar ba'o / /
de ji ltar bya zhe na /
rdo rje lta bu'i dug gi phyag rgyas so zhes bya ba ni khros shing mig mi 'jums pa'i lta bas lta ba 'di ni rdo rje'i lta ba ste /
'dis dug thams cad 'bar bar byed par 'gyur ro /
'dis ni don 'di skad du ston par 'gyur te /
khros pa'i dpal rdo rje sems dpa' rang nyid ji lta ba bzhin du bsams la /
hU~M zhes bya ba las mig gnyis su lta ba'i dug can gyi khro bo gnyis 'bar ba'i 'od rnam par 'khrugs par bskyed la /
lta ba des 'bar ba ni dug me dang rlung gi dkyil 'khor la bsams nas /
hU~M zhes bya ba zlos shing sbar bar bya'o / /
dug thams cad gzhig pa la ni rma bya'i sgro'i chun pos so zhes bya ba ni rang gi lha'i rnal 'byor ji lta ba bzhin byas la /
rma bya'i chun po la zla ba'i dkyil 'khor gyi steng du dpal rdo rje sems dpa' zla ba'i mdog can nyid kyi dbu las byung ba'i bdud rtsi'i chu rgyun dgus phyogs bcu thams cad kun du gang bar bsams la /
chun po des bsgrub par bya ba'i lus la bya ba par bya zhing /
des kyang bcom ldan 'das dug thams cad rnam par g.yeng bar byed pas bsgrub par bya ba'i lus bkrus par gyur par bsams la /
des ni dug thams cad 'jig par 'gyur ro / /
dug thams cad bza' bar bya ba la ni rdo rje bdud rtsi'i phyag rgyas so zhes bya ba ni /
dang po'i rdo rje las mdzub mo gnyis sbyar te /
rkang pa'i sor mo bsgyur zhing /
hU~M zhes bya ba zlos shing dug gi steng du bzhag nas /
bcom ldan 'das dpal rdo rje sems dpa' zla ba'i dkyil 'khor gyi steng na bzhugs shing /
sngar bshad pa'i mtshan nyid kyis dug la khyab pas bdud rtsir gyur par bsam par bya ste /
'di ni rdo rje bdud rtsi'o / /
bdud la sogs pa ma rungs pa thams cad brlag pa la ni 'khrugs pas dpag tu med par bzlas pas so zhes bya ba ni snga ma bzhin du bdag nyid rdo rje sems dpa' zhal mche ba rnam par gtsigs pa /
mdog nag po rdo rje 'bar ba'i 'od kun du 'khrugs pa /
rdo rje gsor ba la sogs pa la brtson par rnam par bsams la /
hU~M zhes bya ba zlos shing /
rdo rje las rdo rje khro bo sprul la /
des bgegs thams cad skrag par bya zhing bskrad par bya'o / /
dpag tu med pa bzlas pas so zhes bya ba ni hU~M zhes bya ba nyid bzlas pas so / /
mkha' 'gro ma'i gdon thams cad las grol ba la ni rdo rje chen po gsor ba'i phyag rgyas so zhes bya ba ni bcom ldan 'das rdo rje me ltar rab tu 'bar ba'i phyag rgya chen po ni rdo rje chen po gsor ba ste /
des mkha' 'gro ma'i gdon thams cad las grol bar bya'o / /
de yang rdo rje me ltar rab tu 'bar bar bdag nyid rnam par bsams la /
hU~M zhes bya ba zlos shing rdo rje chen po gsor bar bya'o / /
de nas rdo rje las byung ba'i bcom ldan 'das rdo rje hU~M mdzad kyis mkha' 'gro ma'i gdon rnams gsod cing 'joms par byed par bsam par bya'o zhes bya ba'i don to / /
phyag rgya thams cad gzhig pa la ni rdo rje 'phen pas so zhes bya ba ni srin po la sogs pa'i phyag rgya bcings la /
gang gi tshe 'ga' zhig 'ongs par gyur na /
de'i tshe rdo rje sems dpa' khros par bdag nyid rnam par bsams la /
rdo rje khu tshur gnyis bcings nas /
de'i thad kar 'phangs la /
rdo rje 'bar ba'i steng du nges par bab par bsam par bya ste /
de ltar na phyag rgya des 'jig par 'gyur ro / /
mkha' 'gro ma thams cad dgug pa dang gzhug pa dang gdul ba la ni zhes bya ba la sogs pa la /
dur khrod dam lam gyi bzhi mdor dkyil 'khor bris la /
dkyil 'khor der mkha' 'gro ma'i tshogs thams cad bkug nas de'i 'og tu bcug la /
de nas rang gi bka' bsgo ba la sbyar bar bya ste /
de yang rdo rje kha T+wAM ga'i phyag rgya bcings la /
khros pas rdo rje hU~M mdzad kyi phyag rgya dang /
hU~M zhes bya ba bzlas brjod bya'o / /
g.yon pa'i mdzub mo thad kar bzhag ste /
g.yas pa'i mthe'u chung brkyang la /
phyag rgya steng du bteg nas bzhag pa 'di ni rdo rje kha T+wAM ga'i phyag rgya ste /
rdo rje hU~M mdzad kyi gzugs kyis sbyar bar bya'o / /
ma mo thams cad kyi dkyil 'khor dang zhes bya ba la sogs pa la ma mo thams cad kyi dkyil 'khor ni gzugs dang bcas pa dang /
gzugs med pa ste /
de nyid ni dam tshig ces bshad do / /
de rnams kyi snying po ni phyag rgya chen po'i dkyil 'khor ro / /
phyag rgya ni gzugs kyi dkyil 'khor ro / /
sngags ni chos kyi dkyil 'khor ro / /
rig pa ni las kyi dkyil 'khor te /
de rnams ni gsang ba zhes bya'o / /
de dag 'jig par ji ltar 'gyur zhe na /
rdo rje khro bo'i yi ge phaT kyis so zhes bya ba gsungs te /
rdo rje hU~M mdzad du gyur pas khro bo'i khu tshur gnyis kyis hU~M phaT ces bya ba'i khro bo stong gis ji skad du bshad pa'i dngos po gzhig par bya ba'i phyir sbyar bar bya ste /
khro bo stong po mtshon cha sna tshogs pa thogs pa /
phyag na rdo rje'i sku las byung ba rnams kyis ma mo thams cad kyi dkyil 'khor dang /
dam tshig dang /
snying po dang /
phyag rgya dang /
sngags dang /
rig sngags dang /
gsang ba rnams 'jig par byas par bsam par bya'o / /
ma mo dang mkha' 'gro ma thams cad ma dag gzhug mar bya ba la ni /
ma mo'i gnas su khros pas bzlas brjod 'bum bya'o zhes bya ba ni drag mo la sogs pa ni ma mo thams cad dang mkha' 'gro ma gang yin pa ste /
de rnams kyi rig pa gang yin pas grub pa rnams /
de rnams rang gi dbang du byed par 'dod pas /
khros pa dang /
rdo rje gsor zhing ma mo'i gnas rnams su hU~M zhes bya ba'i bzlas brjod ji srid stong phrag brgya rdzogs par gyur pa de srid kyi bar du bzlas brjod byas nas /
de nas de rnams mngag gzhug mar 'gyur ro / /
bdud thams cad kyi stobs gzhom pa la ni rdo rje drag po'i ha ha zhes bya ba'i gad rgyangs so zhes bya ba ni lha'i bu dang /
nyon mongs pa dang /
phung po dang /
'chi bdag gi rang bzhin ni bdud thams cad do / /
de rnams kyi stobs ni nus pa ste /
de bzlog pa ni gzhom pa'o / /
de ni rdo rje drag po'i ha ha zhes bya ba'i gad rgyangs kyis 'gyur te /
bdag nyid rdo rje sems dpa' khros par rnam par bsams la /
rdo rje khu tshur gnyis bcings te /
bzlog nas kha'i grwa gnyis su bzhag la /
ha ha ha ha hU~M zhes bzlas pa 'di ni rdo rje drag po'i ha ha zhes bya ba'i gad rgyangs te /
'di nyid bcings la bzlas pa'i dus su 'jig rten gyi khams thams cad rdul phra rab dang mnyam pa'i rdo rje gnod sbyin gyi gzugs bdud thams cad za bar byed par bsam par bya ste /
de lta bu ni bdud thams cad yang dag par 'joms par 'gyur ro / /
gzhan gyi dpung thams cad gzhom pa la ni /
rdo rje la yongs su bzlas la 'phang ngo zhes bya ba la ni /
lag pa g.yas sam /
g.yon du hUM zhes bya ba las khro bo rdo rje rnam par bsams la /
rdo rje khu tshur gnyis bcings te /
mngon par bzlas la bskal pa sreg pa lta bu'i khu tshur de nyid kyis yang dang yang du gzhan gyi dpung gi steng du 'phang bar bya ste /
de lta bus ni gzhan gyi dpung thams cad 'joms par 'gyur ro / /
'thab pa thams cad las thar bar bya ba la ni /
rdo rje rgyal mtshan gyi phyag rgyas so zhes bya ba ni /
lnga po bsdus pa las mdzub mo gnyis lcags kyur bcings te /
srin lag dang mthe'u chung snyoms la phye ste /
brkyang nas ba dan gyi rtse mo lta bur bya ba ste /
gyen du 'degs pa 'di ni rdo rje rgyal mtshan gyi phyag rgya ste /
'di bcings la hU~M zhes bya ba zlos shing /
rdo rje dran par bdag nyid rnam par bsams la /
chu srin gyi rgyal mtshan las dpung gi tshogs yan lag bzhi pa phyung ste /
des gzhan gyi dpung bcom zhing gzhig par bya ste /
de lta bus ni g.yul thams cad las thar bar 'gyur ro / /
thams cad bcing ba la ni gos la mdud pa bya'o zhes bya ba ni /
hU~M zhes bya bas gos kyi mtha'i rdo rje'i thag par bsams la /
des rkun po la sogs pa yid kyis bkug nas hU~M zhes bya ba zlos shing mdud pa'i tshul gyis bcing bar bya'o / /
thams cad dgrol ba la ni /
yi ge mu yis so zhes bya ba ni bcings pa dang /
rgyab btab pa dang /
sreg pa dang /
bcos pa dang /
bskrad pa la sogs pa sngags kyi sbyor ba byas la de thams cad ni hU~M mu zhes bya ba bzlas na bcing ba thams cad las grol zhing thar bar 'gyur ro / /
ro langs dang 'khrul 'khor thams cad gzhig pa la ni rdo rje 'jigs byed kyis so zhes bya ba ni /
ro langs thams cad dang 'khrul 'khor rnams ni /
ro langs dang /
'khrul 'khor thams cad de /
de la mi shi ba'i ro la srin po la sogs pa zhugs pa ni ro langs so / /
'khrul 'khor ni lha ma yin gyis byas pa'am /
gzhan dag gis byas pa ste /
dper na sa 'og tu 'gro ba'i lam du bshad pa'o / /
de rnams ni rdo rje 'jigs byed kyi phyag rgyas 'jig par 'gyur te /
rdo rje bsdams pa bcings nas /
stang stabs kyis 'phangs la phyag rgya bcings pa las rdo rje 'bar ba byung bas ro langs dang /
'khrul 'khor rnams la 'bab par bsam par bya ste /
de ni rdo rje 'jigs byed do / /
lcags sgrog thams cad dgrol ba la ni /
rdo rje khab long gis so zhes bya ba ni rdo rje hU~M mdzad kyi phyag rgya gar las byung ba bcings la /
lcags sgrog rnams la 'phangs pas phyag rgya dang /
stang stabs las byung ba'i rdo rje 'bar ba rnams lcags sgrog la babs pas lcags sgrog thal bar byas par bsam par bya ste /
'di ni rdo rje lcags sgrog go / /
me yang dag par skyed pa la ni rdo rje me shel gyis so zhes bya ba ni /
dang po'i rdo rje bcings la mthe bong dang /
mthe'u chud rdo rje rtse mo bzhi pa 'bar ba rnam par 'phro ba rab tu ston pa'i tshul du byas pa 'di ni /
rdo rje me shel te /
'di bcings la rlung dang me'i dkyil 'khor la hU~M zhes bya ba bsams te /
hU~M zhes bya ba nyid zlos shing me bskyed par bya'o / /
chu med par chu yang dag par bskyed pa la ni rdo rje chu shel gyis so zhes bya ba ni de bzhin gshegs pa'i sku'i mchog bcings la rang gi snying ga'i phyogs su bzhag ste /
khro bo'i lta bas ji ltar mngon par dga' ba'i glu la lta bzhin du 'dir chu bskyed cing zhes bya ba dang /
hU~M zhes bya bas bzlas na /
chu bskyed par 'gyur te /
'di ni rdo rje chu shel lo / /
nam mkha' las zhes bya ba la sogs pa la /
nam mkha' la hU~M zhes bya ba las nam mkha'i mdzod zas dang skom thams cad 'bebs pa la brtson par bsams la /
de nyid la lta zhing hU~M zhes bya bas bzlas brjod stong phrag brgya bya'o / /
'bum rdzogs pa dang /
thams cad nam mkha' las 'byung bar 'gyur ro / /
nam mkha' las zhes bya ba la sogs pa la /
nam mkha' la hU~M zhes bya ba las bcom ldan 'das rnam par snang mdzad la sogs pa'i sku rnam par bsams la /
de nyid yid la bya zhing hU~M zhes bya bas bzlas brjod 'bum bya'o / /
'bum rdzogs par gyur pa dang /
nam mkha' las sangs rgyas kyi sku la sogs pa'i gzugs ston par 'gyur ro / /
nam mkha' la yi ge zhes bya ba la sogs pa la /
nam mkha' la yi ge a bsams la /
de nyid la sems zhing ji srid 'bum phrag gcig ma rdzogs par gyur pa de srid kyi bar du hU~M zhes bya ba bzlas nas de nas yi ge a de las /
'das pa dang /
da ltar byung ba dang /
ma 'ongs pa rnams lung ston pa bden par ston par 'gyur ro / /
pra se na thams cad ces bya ba la sogs pa la /
me long dang /
mthe bo dang /
rtsig pa dang /
chu dang /
mar me'i rtse mo dang /
ral gri'i pra se na thams cad de /
de rnams la yi ge gzugs su 'das pa dang /
ma 'ongs pa dang /
da ltar byung ba'i bya ba gang shes par 'gyur ba de ni /
pra se na thams cad las 'das pa dang /
ma 'ongs pa dang /
da ltar byung ba'i lung bden par ston pa'o / /
de ji ltar 'gyur zhe na /
rdo rje pra se na thams cad dbab pas so zhes bya ba gsungs te /
rdo rje bsdams pa bcings pa las /
g.yas pa'i mthe bo bsgreng la /
g.yon pa'i mdzub mo lcags kyur bya ba ni pra se na thams cad dbab pa ste 'di bcings la hU~M zhes bya ba zlos shing /
dngos po thams cad la /
rdo rje sems dpa' la sogs pa'i ngo bo nyid thams cad gzugs brnyan gyi tshul gyis gsal bar snang zhing sems can thams cad dang /
bdag nyid la sgra brnyan gyi tshul du gsal zhing bden pa sgrogs par 'gyur te /
pra se na dbab pa'i bzlas brjod 'bum byas la bya'o / /
de bzhin du zhes bya ba la sogs pas ji ltar bzlas brjod 'bum byas pas /
pra se na thams cad sgrub par byed pa de bzhin du rang gi mig gnyis la hU~M zhes bya ba las rdo rje gnyis bsams la /
hU~M zhes bya ba bzlas brjod 'bum byas na gzugs brnyan gyi tshul gyis rdo rje sems dpa' la sogs pa dngos po thams cad mthong bar 'gyur ro / /
de bzhin du rang gi rna ba gnyis la hUM zhes bya ba las rdo rje bsams la /
rna bar bzlas brjod 'bum byas na brag ca'i tshul gyis rdo rje sems dpa' las sgra rnams thos par 'gyur ro / /
sna'i rtse mo hU~M zhes bya ba las rdo rje bsams la /
de la dmigs pa'i sems kyis bzlas brjod 'bum byas na /
rdo rje sems dpa' la sogs pa'i dri thams cad bsnams par 'gyur ro / /
lce la hU~M zhes bya ba las rdo rje bsams la /
de'i steng du hU~M zhes bya ba bsams nas /
bzlas brjod 'bum byas na de thams cad smra bar 'gyur ro / /
lus la hU~M zhes bya ba rnam par bkod la /
lus la bzlas brjod 'bum byas na /
des thams cad tshor bar 'gyur ro / /
rang gi snying gar hU~M zhes bya ba las rdo rje rtse lnga pa bsams la bzlas brjod 'bum byas na yid kyis thams cad shes par 'gyur ro / /
rmad du byung ba thams cad bstan pa la ni /
sangs rgyas kyi sku bsgrubs pas so zhes bya ba ni /
rnam par snang mdzad la sogs pa'i sku gzugs mdun du bzhag la /
der gsang ba'i lcags kyu la sogs pas bkug nas bcug la /
bcings nas dbang du byas te /
mchod pa thams cad kyis ji lta ba bzhin du yang dag par mchod nas /
de'i thugs kar hU~M zhes bya ba bsams la /
de bzhin gshegs pa bsgom zhing bzlas brjod 'bum byas na /
rmad du byung ba thams cad ston par 'gyur ro / /
sgyu ma thams cad bstan pa la ni rma bya'i sgro'i chun po la ni bzlas brjod 'bum byas pas so zhes bya ba ni /
rma bya'i chun po la rdo rje bcug ste bcing ngo / /
de nas rma bya'i chun po de hU~M zhes bya ba las dngos po thams cad kyi bdag nyid can gyi rdo rje sems dpa'i rnam par bsam mo / /
de nas de nyid bsgom zhing bzlas brjod 'bum byas na chun po 'grub par 'gyur te /
de nas chun po de la bzlas brjod bya zhing gzugs brnyan gyi tshul gyis bskor nas /
dpal rdo rje sems dpa' la sogs pa thams cad gzugs brnyan gyi tshul du snang zhing /
brag ca'i tshul gyis thams cad ston par 'gyur ro / /
thams cad g.yogs par bya ba la ni /
zhi ba'i gnas su bzlas brjod 'bum byas pas so zhes bya ba ni /
thams cad g.yogs pa ni tshong dus g.yogs pa ste /
grags par zad do / /
de zhes bya ba ni bskyed pa ste /
lha chen po'i gnas su lha chen po bkug la /
hU~M zhes bya ba bzlas brjod 'bum bya'o / /
de'i 'og tu de shes pa las de'i sbyor ba shes par byas la /
hU~M zhes bya ba bzlas pas de dang de g.yogs par bya'o / /
thams cad la lan ldon par ston pa la ni /
rdo rje hU~M mdzad kyi phyag rgyas so zhes bya ba ni /
'das pa dang /
ma 'ongs pa dang /
da ltar byung ba'i dngos po'i gtam gyi sgra thos pa ni thams cad la lan ldon pa ston pa ste /
de ni rdo rje hU~M mdzad kyis zhes bya ba khams gsum rnam par rgyal ba'i phyag rgya ni rdo rje hU~M mdzad do / /
'di skad ston par 'gyur te /
rdo rje sems dpa'i rnal 'byor ji lta ba bzhin du byas la /
khams gsum rnam par rgyal ba'i phyag rgya bcings la /
rdo rje hU~M mdzad du bdag nyid rnam par bsams la bden pa gang gi sgra rnams ni brag ca dang mtshungs pa yin pas bden pa des 'das pa dang /
ma 'ongs pa dang /
da ltar byung ba'i bya ba rnams bcom ldan 'das rdo rje sems dpas bshad du gsol zhes bden pa'i byin gyi rlabs byas la /
rdo rje hU~M mdzad snying gar zhugs par bsams la /
de nyid zlos shing rdo rje hU~M mdzad du bdag nyid bsams la /
ji srid bcom ldan 'das thams cad ston par mdzad pa de srid du bsgom par bya'o / /
rdzu 'phrul thams cad bstan pa la ni /
rdo rje rdzu 'phrul gyi phyag rgyas so zhes bya ba la /
rdzu 'phrul thams cad ni sems kyis yang dag par 'phrul pa ste /
nam mkha' 'gro ba la sogs pa'i tshul lo / /
de yang yid ltar mgyogs pa la sogs pa la rnam pa lnga ste /
rnam pa lnga po de dag rdzogs par bya zhing mngon sum du bya ba gang yin pa de ni rdzu 'phrul thams cad bstan pa'o / /
de ji ltar 'gyur zhe na /
rdo rje rdzu 'phrul gyi phyag rgyas so zhes bya ba ste /
dang po'i rdo rje'i bcings pa las nam mkha' la rdo rje sems dpa' la sogs pa byang chub sems dpa' chen po bskyed pa'i tshul du bya ba ni /
rdo rje rdzu 'phrul gyi phyag rgya ste /
des de rnams 'byung bar 'gyur ro / /
cho 'phrul thams cad ces bya ba ni rdzu 'phrul dang /
rjes su bstan pa dang /
kun brjod pa'i cho 'phrul te /
gdul bya'i skye bo rnams kyis so sor dga' bar byed pas na cho 'phrul te /
de rnams ston pa ni snga ma bzhin no / /
rdo rje ting nge 'dzin ni mchog gis so zhes bya ba ni /
bcom ldan 'das 'od dpag tu med pa'i ting nge 'dzin gyi phyag rgyas so / /
'di skad ston par 'gyur te /
dpal rdo rje sems dpa'i sbyor ba byas la /
hU~M zhes bya ba zlos shing /
bcom ldan 'das 'od dpag tu med pa'i ting nge 'dzin gyi phyag rgya bcings la /
de'i ngo bo nyid du bdag nyid bsams te /
rang gi lus la dngos po thams cad phyung ba la yang dag par bstan par bya'o / /
rang gi lus la sogs pa dngos po thams cad las zhes bya ba la sogs pa la /
rdo rje sems dpa'i rnal 'byor byas la /
rang gi lus las sam /
rtsig pa la sogs pa rnams las de bzhin gshegs pa thams cad la sogs pa'i dngos po thams cad phyung la /
rdo rje rdzu 'phrul rnam par 'phrul pa'i phyag rgya bcings la /
hU~M zhes bya bas brtan par bya'o / /
rdo rje khu tshur gnyis glog 'gyu ba'i tshul gyis nam mkha'i phyogs su dngos po thams cad sprul pa'i bsam pas bskor bar bya ste /
'di ni rdo rje rdzu 'phrul rnam par 'phrul pa'o / /
lha thams cad ni lha chen po la sogs pa ste /
de rnams dbab pa la ni lha dbab pa'i sbyor bas bsgoms pas /
rdo rje bskor ba'i phyag rgya bcings la /
rdo rje khu tshur gyi mdzub mo gnyis kyis lcags kyu sbrel ba ltar byas la /
g.yas logs nas g.yon logs su drangs te yang g.yas su drangs nas /
bzhag pa 'di ni rdo rje bskor ba'i phyag rgya'o / /
klu thams cad ni mtha' yas la sogs pa ste /
de rnams rjes su 'brang bar byed par 'dod pas dpal rdo rje sems dpa'i phyag rgya chen po bcings la /
klu'i mtshor bzlas brjod byas na /
rjes su spyod par 'gyur ro / /
gnod sbyin thams cad ces bya ba la sogs pa la gang 'dod pa'i gnod sbyin gyi gzugs la /
gnod sbyin dgug pa la sogs pa byas te /
rdo rje khu tshur gnyis kyis bka' bsgos pa'i tshul du byas la /
hU~M zhes bya ba bzlas brjod byas la /
gnod sbyin thams cad ci bgyi zhes bya ba byed par 'gyur ro / /
'byung po thams cad ces bya ba la sogs pa la /
stan mthon po la 'dug ste /
gar las byung ba'i rdo rje gsor ba'i phyag rgyas khro ba dang bcas pas dgod pa'i bzhin dang /
dbang phyug chen po'i gzugs la dbang phyug chen po bkug ste /
hU~M zhes bya ba zlos shing /
rkang pa g.yon pas mnan la /
hU~M hU~M zhes bzlas brjod byas na /
'byung po thams cad dbang du 'gyur ro / /
ser ba thams cad bzlog pa la ni rdo rje srid srung gi phyag rgyas so zhes bya ba ni dang po'i rdo rje las g.yas pa'i mdzub mo sdigs mdzub bsgreng la /
thog gam sprin gyi phyag rgya de las rdo rje 'bar ba'i 'od zer kun du 'khrigs pa'i 'od dang ldan pa /
nam mkha' dang mnyam pa phyung la /
des ser ba rnams thal bar gyur par bsam par bya ste /
'di ni rdo rje srid srung gi phyag rgya'o / /
glog 'bab pa thams cad bzlog pa la ni /
rdo rje khro gnyer can gyi phyag rgyas so zhes bya ba ni /
rdo rje thal mo las mdzub mo gnyis sbyar ba'i phyag rgya dpral ba'i phyogs su bzhag la /
de nas sor mo lhag ma rnams 'bar ba gtong ba'i tshul du bya ba 'di ni /
rdo rje khro gnyer can gyi phyag rgya ste /
'di bcings la rdo rje me ltar 'bar bar bdag nyid rnam par bsams la /
hU~M zhes bya ba las rdo rje me 'bar bas glog la 'bar bar bya ste /
des ni glog bzlog par 'gyur ro / /
char pa dbab pa la ni klu'i mtshor bzlas brjod bya'o zhes bya ba ni /
char dkon pa'i dus su klu'i mtshor klu bkug la /
hU~M nA ga hU~M zhes bya ba'i snying po spel la /
rdo rje khro gnyer can gyi phyag rgya bcings nas bzlas la /
rdo rje 'bar bas klu tshig par gyur par rnam par bsam zhing /
snying btsir bas /
khrag skyugs par 'gyur bar rnam par bsams la /
des char gyi rgyun 'bebs par 'gyur ro / /
char pa bcad pa la ni /
dri ma med pa'i chu'i sbyin sreg bya'o zhes bya ba ni /
dpal rdo rje sems dpa' hU~M zhes bya bas mchod nas /
chu dri ma med pa blangs la /
der dpal rdo rje sems dpa' zla ba'i dkyil 'khor gyi steng du zla ba'i mdog can snga ma bzhin du rnam par bsams la /
klu'i tshogs kyi steng du dri ma med pa'i chu'i mtshe'u dbul zhing /
des de tshim par 'gyur zhing mtshe'u thams cad dang bral bar bsams la /
de nas de char nye bar sdud par 'gyur ro / /
sprin bskyed pa la ni klu bris nas /
bdug pas bdug par bya'o zhes bya ba ni /
ji ltar grags pa'i klu bris la bdug par bya'o / /
de nas hU~M zhes bya bas /
gu gul la bzlas la /
klu'i gzugs brnyan la bdug par byas na /
sprin bskyed par 'gyur ro / /
sprin gzhig pa la ni rdo rje nam mkha'i spyan gyis so zhes bya ba ni dang po'i rdo rje bcings la /
rdo rje'i lta bas lta zhing nam mkha' la sprin gtor bar bya ste /
'di ni rdo rje nam mkha'i spyan no / /
chu med pa'i phyogs su zhes bya ba la sogs pa la /
ri la sogs pa chu med pa'i sa'i phyogs su hU~M zhes bya ba zlos shing /
dang po'i rdo rje bcings pa las /
klu gnyis byas la yid kyis klu gnas na gnas pa'i klu dang /
gcig tu gyur nas /
ri la sogs pa phye ste /
langs nas chu'i phung po bskyed par bsams te /
de ltar na shin tu bsil ba'i chu'i phung po mi zad par skyed par 'gyur te /
'di ni rdo rje klu'i phyag rgya'o / /
gter thams cad shes par bya ba la ni snod du chu blugs par bya'o zhes bya ba ni gang du gter yod par re ba'i sa'i phyogs der bcom ldan 'das rdo rje sems dpa' spyan drangs la /
yang dag par mchod de spos chus gang ba'i zangs ma'i bum pa rdo rje khu tshur gyis bzung la ji srid du chu ston pa de srid du bzlas brjod bya ste /
de nas gter 'di na yod do zhes bya ba shes par bya'o / /
snod gang gi chus blugs pa de'i don la snod chu blugs par bya'o zhes gsungs pa yin no / /
de ltar gter shes par bya bas gter gang na yod pa nges par byas la /
gter dang srung ma dag bcings nas /
rdo rje dra ba'i phyag rgya dang rdo rje bsrung ba'i phyag rgya rnams kyis grogs po dang /
gnas bsrung ba byas nas /
rdo rje brko ba'i phyag rgyas 'jor la sogs pa la yi ge hU~M bzlas te /
dbugs 'byin cing brko bar bya'o / /
dang po'i rdo rje de nyid bcings la /
dpral ba'i phyogs su bzhag nas /
gter 'byin pa'i tshul du bya ba 'di ni rdo rje brko ba'i phyag rgya'o / /
de nas gter mthong nas rdo rje nor gyi phyag rgya bcings la blang bar bya ste /
dang po'i rdo rje nyid dpral bar bzhag la /
nor len pa'i tshul du bya ba 'di ni rdo rje nor gyi phyag rgya'o / /
rgyal srid thams cad thob par bya ba la ni dbang bskur ba'i phyag rgyas so zhes bya ba la /
dang po'i rdo rje bcings la /
dbang bskur ba'i gnas su bzhag ste /
gang mngon par 'dod pa'i rgyal srid thob pa'i bsam pas /
yi ge hU~M bzlas brjod bya ste /
'di ni rdo rje dbang bskur ba'i phyag rgya'o / /
sa'i bdag por bya ba la ni /
rdo rje sems dpa'i dbang bskur ba'i phyag rgyas so zhes bya ba ni /
dang po'i rdo rje bcings las thams cad thob pa'i tshul gyis /
dpral ba'i phyogs su gzhag par bya ste /
'di ni rdo rje sems dpa'i dbang bskur ba'i phyag rgya'o / /
dkyil 'khor thams cad ces bya ba ni /
'jig rten dang 'jig rten las 'das pa rnams so / /
de rnams sgrub pa ni rdzogs par bya ba'o / /
de ji ltar 'gyur zhe na /
rdo rje 'khor lo'i phyag rgyas so zhes bya ba gsungs te /
rdo rje khu tshur gnyis bcings la / /
mthe'u chung mdzub mo rdo rjer bsdams / /
rdo rje 'khor lo zhes byar grags / /
dkyil 'khor thams cad sgrub byed pa'o / /
zhes bshad pa'o / /
phyag rgya thams cad bsgrub pa la ni /
bde ba chen po'i dam tshig gi phyag rgyas so zhes bya ba la /
phyag rgya chen po la sogs pa'i phyag rgya rnams ni /
phyag rgya thams cad do / /
de bsgrub pa ni rdzogs par bya ba ste /
rang dbang du byas pa'o / /
dang po'i rdo rje ni bde ba chen po'i dam tshig gi phyag rgya'o / /
'di skad ston par 'gyur te /
thal mo khong stong du sbyar la /
badzra any+dza li zhes bya bas /
rdo rje thal mo bcings te /
de nas badzra ban+d+ha zhes bya bas /
dam tshig gi phyag rgya bcings la /
badzra ban+d+ha tra tha /
zhes bya bas rdo rje bsdams pa snying gar dbye bar bya'o / /
de nas badzra A be sha a zhes bya bas /
rdo rje dbab pa'i dam tshig gi phyag rgya bcings la /
a zhes bya bas bdag nyid la dbab par bya'o / /
de nas dbab pa bsdu ba byas la /
badzra muSh+Ti zhes bya bas /
rdo rje dam tshig gi phyag rgya bcings la /
badzra muSh+Ti baM zhes brjod do / /
de nas hUM zhes bya ba zlos shing /
dang po'i rdo rje bcing bar bya ste /
de lta bus ni phyag rgya thams cad 'grub par 'gyur ro / /
dam tshig thams cad sgrub pa la ni /
rab tu dga' ba'i rdo rje'i phyag rgyas so zhes bya ba la /
lnga po bsdus pa'i phyag rgya ni rab tu dga' ba'i rdo rje'i phyag rgya ste /
des dkyil 'khor thams cad grub bar 'gyur ro / /
gang gi phyir slob ma gzhug par bya ba'i phyir /
de bcings la yang slob dpon gyis dkyil 'khor du gzhug par bya ste /
de bas na de ni dkyil 'khor thams cad sgrub par 'gyur ro / /
'di skad ston par 'gyur te /
ji ltar rdo rje sems dpa'i dkyil 'khor du /
des dkyil 'khor bsgrub par bya ba de bzhin du de bzhin gshegs pa la sogs pa'i dkyil 'khor du zhugs la /
des dkyil 'khor bsgrub par bya ba yin no / /
dngos grub thams cad sgrub pa la ni rdo rje snyems ma'i lcags kyu'i phyag rgyas so zhes bya ba ni /
rdo rje sems dpa' la sogs pa'i phyag rgya grub pa ni dngos grub thams cad de /
de mngon sum du bya ba ni sgrub pa'o / /
bcom ldan 'das rdo rje sems dpa' las kyi phyag rgya ni rdo rje snyems pa ste /
de'i g.yas pa'i lcags kyu ni rdo rje snyems pa'i lcags kyu ste /
'di bcings la 'jig rten dang /
'jig rten las 'das pa'i lha'i gzugs mdun du bzhag nas /
hU~M zhes bya ba bzlas brjod bya ste /
de nas thams cad dngos grub ster bar 'gyur ro / /
ma grub pa thams cad grub par sgrub pa la ni rdo rje grub pa'i phyag rgyas so zhes bya ba la /
rdo rje sems dpa' la sogs pa ji skad du bshad pa'i phyag rgya thams cad ma grub pa la ni /
ma grub pa thams cad ces bya'o / /
de thams cad grub par bya ba la ni /
yang sbyor ba'i rjes su 'brangs nas /
rdo rje sems dpa' la sogs pa'i phyag rgya thams cad bsgrub cing rdzogs par bya ba la ni /
ma grub pa thams cad grub par sgrub pa'o / /
dang po'i rdo rje ni rdo rje grub pa'i phyag rgya ste /
de bcings nas ma grub pa thams cad grub par 'gyur ro / /
'di skad ston par 'gyur te /
gang gi tshe rdo rje snyems pa'i lcags kyu'i phyag rgya dngos grub thams cad bsgrubs na /
dngos grub thams cad grub par ma gyur na /
de'i tshe dang po'i rdo rje bcings la /
hU~M zhes bya ba'i glu'i bzlas pas /
dngos grub thams cad bsgrub par bya'o / /
rig pa 'dzin pa thams cad sgrub pa ni /
rdo rje dang /
rin po che dang /
pad+ma dang /
las kyi rig pa 'dzin pa grub pa ste /
de sgrub pa ni rig pa 'dzin pa thams cad sgrub pa'o / /
de ji ltar 'gyur zhe na /
rdo rje rig pa 'dzin pa'i phyag rgyas so zhes bya ba gsungs te /
hU~M zlos shing /
zla ba'i gzugs la gnas nas ni / /
nam mkha'i steng du 'dug nas su / /
lag na rdo rje bsgoms nas ni / /
rdo rje rig pa 'dzin par 'gyur / /
zla ba'i gzugs la gnas nas ni / /
nam mkha'i steng du 'dug nas su / /
lag tu rin chen bsgoms nas ni / /
rin chen rig pa 'dzin par 'gyur / /
zla ba'i gzugs la gnas nas ni / /
nam mkha'i steng du 'dug nas su / /
lag tu pad+ma bsgoms nas ni / /
pad+ma'i rig pa 'dzin par 'gyur / /
zla ba'i gzugs la gnas nas ni / /
nam mkha'i steng du 'dug nas su / /
lag tu sna tshogs bsgoms nas ni / /
rig pa 'dzin pa kun du 'gyur / /
zhes bya ba 'di dag ni rdo rje rig pa 'dzin pa'i phyag rgya'o / /
rdo rje thams cad ces bya ba la sogs pa la /
rdo rje thams cad ni /
dang po'i rdo rje dang /
de bzhin gshegs pa'i rdo rje dang /
khro bo'i rdo rje dang /
rin po che'i rdo rje dang /
pad+ma'i rdo rje dang /
sna tshogs rdo rje ste /
de dag sgrub pa ni rdo rje thams cad sgrub pa'o / /
de bsgrub par ji ltar 'gyur zhe na /
rdo rje thams cad kyi mchog gi phyag rgyas so zhes gsungs te /
rdo rje bsdams pa las byung ba dang po'i rdo rje ni /
rdo rje thams cad kyi mchog gi phyag rgya'o / /
byang chub sems dpa' thams cad ni chos kyi dkyil 'khor las gsungs pa'i rnam par snang mdzad la sogs pa nas /
bskal pa bzang po'i mthar thug pa rnams so / /
de nas bsgrub par ji ltar 'gyur zhe na /
thugs kyi rdo rjes so zhes bya ba gsungs te /
lha'i rnal 'byor ji lta ba bzhin du byas la hU~M zhes bya ba zlos shing /
phra mo'i rnal 'byor sbyor ba yis / /
shin tu mnyam par gzhag nas bsgom / /
byang chub sems dpa' thugs rdo rje / /
rdo rje sems dpa'i bsgom pa'o / /
zhes bya ba ste /
de lta bu'i rang gi mtshan ma'i snying ga'i phyogs su gzhag la /
gang dang gang bsgoms pa de dang de 'grub par 'gyur te /
'di ni thugs rdo rje'i phyag rgya'o / /
rdo rje 'dzin pa nyid sgrub pa la ni rdo rje sems dpa'i phyag rgya chen pos so zhes bya ba ni shes par zad do / /
de bzhin du sangs rgyas nyid sgrub pa la yang hU~M zhes bya ba glu dang zlos shing /
byang chub mchog gi phyag rgya bcings nas bsgrub par bya'o / /
bde ba chen po zhes bya ba la ni /
bde ba yang yin la chen po yang de nyid yin pas /
bde ba chen po ste /
gnyis su med pa'i de bzhin gshegs pa'i ye shes so / /
de yang /
mi zad pa yi dngos grub kun / /
bde ba chen po zhes bshad do / /
zhes gsungs pa'i phyir ro / /
de nyid ni rdo rje don yod pa ste /
longs spyod rdzogs pa dang /
sprul pa'i sku rdzogs par byed pas 'bras bu dang bcas pa'o / /
de'i dam tshig thams cad ni 'jig rten dang /
'jig rten las 'das pa'i lha'i tshul rnams te /
rdo rje sems dpa' nas brtsams nas /
chu lha'i mthar thug pa'i bar du 'di skad du bshad pa ste /
gang gi phyir de rnams ni 'dir byang chub kyi sems chen po las byung bar 'dod pa'i phyir /
dam tshig thams cad ces bya'o / /
rtog pa ni rnam par rtog pa ste /
de nyid kyis rtog pa gzhan thams cad zil gyis mnan nas /
'bar zhing mdzes pas na rgyal po ste /
de ston pa'i sgra'i tshogs la yang nye bar gdags pas de skad ces bya'o / /
de bas na bde ba chen po rdo rje don yod pa'i dam tshig thams cad kyi rtog pa'i rgyal po chen po las zhes bya'o / /
dam tshig gi de kho na nyid chen po ni bshad zin to / /
de nyid ni mi phyed pas na rdo rje zhes bya ste /
ming de skad ces bya ba ni rtog pa'i rgyal po chen po rdzogs so zhes bya ba ni /
byang chub kyi sems chen po dang /
phyag rgya chen po dang /
me long lta bu'i ye shes dang /
rnam par thar pa'i sgo stong pa nyid dang /
ngo bo nyid kyi sku la sogs pa ston pa'i rang bzhin gyi mthar thug pa'o zhes pa'o / /
rdo rje sems dpa'i dbugs dbyung ba'i bshad pa rdzogs so // //
de ltar 'dod chags kyis 'dod chags spang bar bya ba'i phyir / /
dpal rdo rje sems dpa'i dkyil 'khor dang /
de bsgrubs pa'i 'bras bu yang gsungs nas /
da ni rang bzhin bzang zhing cha mnyam pa la spyod pa'i sems can rnams rjes su bzung ba'i phyir de nas zhes bya ba la sogs pas bcom ldan 'das rnam par snang mdzad kyi dkyil 'khor gsungs te /
de nas zhes bya ba ni de ma thag pa ste /
'og min gyi gnas su mngon par rdzogs par sangs rgyas nas /
'dod pa'i khams thams cad kyi gzhan 'phrul dbang byed kyi lha'i rgyal po'i gnas na /
phyag na rdo rje la sogs pa byang chub sems dpa' bye ba phrag brgya dang thabs cig tu bzhugs nas /
de'i rjes thogs nyid la'o / /
bdud bzhi bcom pas na bcom ldan 'das so / /
phyogs bcu po dag tu rnam par snang zhing gzugs thams cad yang dag par ston par mdzad pas na rnam par snang mdzad do / /
yang zhes bya ba'i sgra ni slar yang zhes bya ba'i don to / /
rab tu dga' ba la sogs pa ston par mdzad nas 'di yang dag par ston par mdzad do / /
de bzhin gshegs pa thams cad ni 'jig rten gyi khams thams cad kyi rdul phra rab dang mnyam pa'i rnam par snang mdzad la sogs pa'o / /
de rnams kyi zhi ba'i chos nyid ni zhi ba'i nyams ston pa'i sems dang sems las byung ba'i gzung ba dang /
'dzin pa'i rnam par rtog pa dang bral ba nyid do / /
de'i mngon par rdzogs par byang chub pa ni thugs su chud pa'o / /
de'i sgrub pa ni gang gis mngon sum du byed par 'gyur ba'o / /
shes rab kyi pha rol tu phyin pa'i tshul zhes bya ba la /
shes rab kyi pha rol tu phyin pa ni byang chub kyi sems chen po dang /
bsam gtan gyi pha rol tu phyin pa dang /
shes rab kyi pha rol tu phyin pa dang /
brtson 'grus kyi pha rol tu phyin pa rab tu 'byed pa'i rnam pa ste /
de ni bdag gi phun sum tshogs pa'i pha rol tu phyin cing 'gro ba yin pas na shes rab kyi pha rol tu phyin pa'o / /
de'i tshul ni rdo rje sra ba nyid kyi phyir zhes bya ba la sogs pa ste /
de thos pa la sogs pas rtog pa dang bcas pa gang yin pa'i tshul te /
gsungs te zhes bya bar sbyar ro / /
'di zhes bya ba ni blo la bzhag nas gsungs pa'o / /
gsungs te zhes bya ba ni gang la ming ji skad ces bya ba'i shes rab kyi pha rol tu phyin pa'i tshul ston par mdzad cing 'chad par mdzad pa'o / /
rdo rje sra ba nyid kyi phyir rdo rje mnyam pa nyid ces bya ba la sogs pa la /
rdo rje ni stong pa nyid kyi ye shes te /
byang chub kyi sems chen po de nyid ni de bzhin gshegs pa'i rigs las rdo rje'o / /
de'i mnyam pa nyid ni gzung ba dang /
'dzin pa'i rnam par rtog pa dang bral ba nyid do / /
de'i mngon par rdzogs par byang chub pa ni de bzhin nyid mngon sum du mdzad pa'o / /
de nyid ni byang chub chen po ste /
bla na med pa yang dag par rdzogs pa'i byang chub bo / /
rgyu ci'i phyir zhe na /
rdo rje sra ba nyid kyi phyir zhes bya ba gsungs te /
gang gi phyir de bzhin nyid dang /
stong pa nyid dang /
'dus ma byas dang /
rang bzhin med pa'i ngo bo nyid yin pas na rdo rje ste /
de bzhin nyid du ro gcig pa'i byang chub chen po'i mtshan nyid can gyi sems la ni /
rgyu ba dang mi rgyu ba rnams kyis mi shigs pa yin pa'i phyir na rdo rje ltar brtan zhing sra ba'o / /
rdo rje brtan par gyur pa nyid kyis na /
rdo rje brtan pa nyid de /
des rdo rje mnyam pa nyid mngon par rdzogs par byang chub pa ni byang chub chen po'o / /
de ltar byang chub kyi sems chen po'i ngo bo nyid mi bskyod pa'i rang bzhin dang /
de'i rigs kyi ngo bor bshad nas /
da ni sbyin pa'i pha rol tu phyin pa dang /
rin chen 'byung ldan gyi ngo bo nyid dang de'i rigs kyi ngo bo nyid du bstan pa'i phyir /
don gcig pa zhes bya ba la sogs pa gsungs te /
de la sbyin pa'i pha rol tu phyin pa'am /
rin chen 'byung ldan gyi ngo bo nyid dang /
rin po che'i rigs ni don to / /
de'i mnyam pa nyid ni gnyis dang bral ba nyid do / /
de mngon par rdzogs par byang chub pa ni mngon sum du mdzad pa nyid do / /
de nyid ni byang chub chen po ste snga ma bzhin no / /
de ci'i phyir zhe na /
don gcig pa'i phyir zhes bya ba gsungs te /
don gcig pa nyid du 'gyur bas don gcig pa nyid kyi phyir don gyi mnyam pa nyid mngon par rdzogs par byang chub pa ni byang chub chen po'o / /
de'i rigs kyi ngo bo nyid du bstan par bya ba'i phyir /
don gcig pa zhes bya ba la sogs pa gsungs te /
de la sbyin pa'i pha rol tu phyin pa dang /
rin chen 'byung ldan gyis 'di skad ston par 'gyur te /
gang sbyin pa'i pha rol tu phyin pa nyid dang /
rin po che'i rigs de dag gi mnyam pa nyid rtog pa gang yin pa de ni chos nyid dang gzhan du mi 'gyur ba'o / /
de bas na des don gyi mnyam pa nyid mngon par rdzogs par byang chub pa ni byang chub chen po'o / /
de ltar sbyin pa'i pha rol tu phyin pa dang /
bcom ldan 'das rin chen 'byung ldan gyi ngo bo nyid dang /
de'i rigs kyi ngo bo nyid du yang bstan nas /
da ni shes rab kyi pha rol tu phyin pa dang /
'od dpag tu med pa'i ngo bo nyid dang /
de'i rigs kyi ngo bo nyid kyang bstan par bya ba'i phyir /
ngo bo nyid rnam par dag pa zhes bya ba la sogs pa gsungs te /
de la shes rab kyi pha rol tu phyin pa dang /
'od dpag tu med pa'i ngo bo nyid dang /
de'i rigs kyi ngo bo nyid ni chos so / /
de'i mnyam pa nyid ni rang bzhin gyis rnam par dag pa'o / /
de'i mngon par byang chub pa ni zhes pa ni snga ma bzhin no / /
de ni 'dir byang chub chen po'o / /
de ci'i phyir zhe na /
ngo bo nyid rnam par dag pa'i phyir zhes bya ba gsungs te /
so sor rtog pa'i ye shes dang /
shes rab kyi pha rol tu phyin pa'i ngo bo nyid ni /
gzung ba dang /
'dzin pa'i rnam par rtog pa'i dri ma med pa'i ngo bo nyid kyis rnam par dag pa'o / /
ngo bo nyid dag par gyur pa nyid kyis na ngo bo nyid kyis rnam par dag pa'i phyir te /
des chos thams cad mnyam pa nyid mngon par rdzogs par byang chub pa ni byang chub pa'o / /
de ci'i phyir zhe na /
gang gi phyir chos rnams las chos can gzhan du mi 'gyur ba'i phyir te /
de bas na gang chos kyi mnyam pa nyid mngon par rdzogs par byang chub pa dang /
gang yang chos rnams kyi rnam par dag pa de ni gcig pa nyid do / /
de bas na des chos thams cad kyi mnyam pa nyid mngon par rdzogs par byang chub pa ni byang chub chen po'o / /
de ltar shes rab kyi pha rol tu phyin pa dang /
'od dpag tu med pa'i ngo bo nyid dang /
de'i rigs kyi ngo bo nyid du yang bstan nas /
da ni brtson 'grus kyi pha rol tu phyin pa dang /
don yod par grub pa'i ngo bo nyid dang /
de'i rigs kyi ngo bo nyid bstan par bya ba'i phyir /
thams cad la zhes bya ba la sogs pa gsungs te /
thams cad ni brtson 'grus kyi pha rol tu phyin pa dang /
don yod par grub pa'i ngo bo nyid dang /
de'i rigs kyi ngo bo nyid do / /
de'i mnyam pa nyid ni chos thams cad kyi ngo bo nyid dang /
rang bzhin gyis 'od gsal ba'o / /
de'i mngon par rdzogs par byang chub pa ni zhes pa ni snga ma bzhin te /
de nyid byang chub chen po'o / /
ci'i phyir zhe na /
thams cad la rnam par mi rtog pa nyid kyi phyir zhes bya ba gsungs te /
thams cad ni ji skad du bshad pa rnams so / /
de'i mi rtog pa ni gzung ba dang 'dzin par byed pa'i rnam par rtog pa med pa'o / /
de'i ngo bo nyid yin pas na /
thams cad la rnam par mi rtog pa'i phyir te /
des thams cad mnyam pa nyid mngon par rdzogs par byang chub pa ni byang chub chen po'o / /
'di skad ston par 'gyur te /
de thams cad mnyam pa nyid rtog pa dang /
gang yang thams cad la mi rtog pa nyid de / /
chos 'di nyid ni tha mi dad pa ste /
de'i phyir 'dis thams cad mnyam pa nyid mngon par rdzogs par byang chub pa ni byang chub chen po'o / /
da ni shes rab kyi pha rol tu phyin pa'i tshul nyan pa dang /
sems pa dang /
sgom par byed pa rnams la spro ba bskyed par bya ba'i phyir lag na rdo rje gang la la zhes bya ba la sogs pas 'bras bu gsungs pa yin te /
gang la la zhes bya ba ni skyes pa dang /
bud med dang /
khye'u dang bu mo la sogs pa'i gzugs can gyi tha mal pa'i gang zag gsungs pa yin no / /
chos mngon par bsgrub pa bzhi po zhes bya ba ni /
byang chub kyi sems dang /
sbyin pa'i pha rol tu phyin pa dang /
shes rab kyi pha rol tu phyin pa dang /
brtson 'grus kyi pha rol tu phyin pa'i ngo bo nyid ni bzhir gsungs pa ste /
de nyid ni shes rab kyi pha rol tu phyin pa'i chos kyi mngon par bsgrub pa ste /
thos pa dang /
bsam pa dang /
bsgom pa'i shes rab kyis mngon du bya bar 'os pa yin no / /
'di dag ces bya ba ni bshad ma thag pa'i grangs bzhir yongs su chud pa'i byang chub kyi sems la sogs pa'i ngo bo nyid kyi chos rnams so / /
de nyan pa ni rna ba'i rnam par shes pas nges par gzung ba'o / /
'dzin pa ni tshig dang don gyi tshul gyis mi brjed par sems la yang dag par 'jog pa'o / /
klog pa ni glegs bam du bklag pa yang dag par blangs nas /
nyin re bzhin klog par byed pa'o / /
bsgom pa ni thos pa dang bsam pa'i shes rab dag gis bzung ba yang dang yang du mngon par 'du byed pa'o / /
de zhes bya ba ni gang zag de'o / /
sdig pa thams cad spyod kyang zhes bya ba la sogs pa la /
mtshams med pa la sogs pa'i las byed pa yin yang /
mnar med pa la sogs pa ngan song thams cad las yang dag par 'das par 'gyur zhing /
mnar med pa la sogs pa'i 'gro ba'i las dang bral nas /
lha dang mir bcas pa'i 'gro ba la yang dag par bsten te /
sangs rgyas dang byang chub sems dpa' rnams yang dag par mnyes par byas nas /
byang chub kyi snying po la thug gi bar du ngan song thams cad las yang dag par thar bar 'gyur ro / /
ngan song thams cad du 'gro ba'i las rnams mi byed pa dang /
sangs rgyas dang byang chub sems dpa' rnams yang dag par mnyes par byas pas bsod nams dang /
ye shes kyi tshogs yang dag par rdzogs te /
myur ba nyid du bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro / /
de ltar na bshad ma thag pa'i phan yon gyi mthar thug pa'i bar gyi gzhung gis ni /
'dir dang po sbyor ba'i ting nge 'dzin gsungs pa yin no / /
da ni de nas zhes bya ba la sogs pas dkyil 'khor gyi mchog ces bya ba'i ting nge 'dzin gnyis pa gsungs pa yin te /
de nas zhes bya ba'i sgra ni de ma thag par ston pa'i tshig ste /
dang po sbyor ba'i rjes thogs la'o / /
de skad ces bka' stsal nas zhes bya ba ni /
shes rab kyi pha rol tu phyin pa'i tshig bzhi phan yon dang bcas par gsungs pa'o / /
bcom ldan 'das zhes bya ba ni rnam par snang mdzad do / /
ye shes kyi khu tshur yongs su 'dzin pa zhes bya ba ni /
phyag gnyis kyis byang chub mchog gi phyag rgya bcing bar mdzad pa'o / /
don gyi gnas 'di nyid ces bya ba ni /
shes rab kyi pha rol tu phyin pa'i don bzhi pa'o / /
rgya cher ston cing zhes bya ba ni /
sngar bshad pa'i tshig dang yi ge las tha dad pa a zhes bya ba'i yi ge sprul par mdzad pas ston par mdzad pa ni /
rgya cher ston cing zhes bya'o / /
bzhin 'dzum pa dang bcas te zhes bya ba ni cung zad tsam bzhad pa'i zhal 'di la mda' bas na bzhin 'dzum pa dang bcas pa'o / /
chos thams cad kyi mnyam pa nyid kyi snying po 'di gsungs so zhes bya ba la /
chos thams cad ni byang chub kyi sems la sogs pa ji skad bshad pa rnams so / /
de rnams kyi mnyam pa nyid ni gzung ba dang 'dzin pa'i rnam par rtog pa dang bral ba'o / /
de lta bu'i ye shes ni snying po ste /
de ston par byed pa'i a zhes bya ba'i sgra la yang nye bar gdags pas snying po zhes bya'o / /
gsungs so zhes bya ba ni 'di skad du bka' stsal pa'o / /
de nas 'di gsungs pa tsam gyis zhes bya ba ni /
a zhes bya ba'i yi ge chos thams cad ston par byed pa /
bcom ldan 'das rnam par snang mdzad kyis gsungs pa tsam gyi rjes thogs nyid la'o / /
de bzhin gshegs pa thams cad ni rnam par snang mdzad la sogs pa'o / /
yang dag par 'dus nas zhes bya ba ni tshogs par mdzad pa'o / /
bcom ldan 'das rnam par snang mdzad kyi phyogs thams cad du zhes bya ba ni phyogs bzhir ro / /
rdo rje sems dpa'i dkyil 'khor chen po'i tshul gyis bzhugs pa dang zhes bya ba ni /
rdo rje sems dpa'i dkyil 'khor chen po'i dbyings kyis bzhugs pa'o / /
de yang sems dpa' chen po brgyad ces bya ba ni /
phyag na rdo rje la sogs pa nas /
rdo rje gnod sbyin gyi bar gyi byang chub sems dpa' chen po rnams so / /
phyi'i dkyil 'khor gyi phyogs brgyad du zhes bya ba ni /
phyogs dang mtshams su bzhugs pa'o / /
bzhad pa chen po bzhad cing bzhugs so zhes bya ba ni de bzhin gshegs pas 'dul ba'i sems can gyi khams btul nas /
de bzhin gshegs par gyur par gzigs te /
yid bde ba skyes par gyur pas bzhad pa chen pos bzhad par gyur pa ste /
thams cad du 'gro ba'i 'dzum pa mdzad ces bya ba'i don to / /
de la de nas de skad ces bka' stsal nas zhes bya ba nas brtsams te /
bzhad pa chen po bzhad cing bzhugs so zhes bya ba'i bar gyi bshad pas ni /
dkyil 'khor gyi mchog ces bya ba'i ting nge 'dzin gnyis pa gsungs pa yin no / /
de nas 'dus pa sngon du 'gro ba la sogs pa ni /
gsum pa yin par shes par bya'o / /
dbang bskur ba dang /
dam tshig thob pa rnams kyis ni bzlas brjod dang bsgom par bya'o zhes bya ba 'di'i don bstan par bya ba'i phyir /
de nas zhes bya ba la sogs pa slob dpon gyi las dang /
slob ma gzhug pa la sogs pa'i cho ga rgyas par gsungs pa yin no / /
de nas zhes bya ba ni snga ma bzhin te /
dam tshig gsum bsgom pa nas brtsams te /
dkyil 'khor gyi brtul zhugs sngar bshad pas /
mtshan ma thob pa'i rjes thogs nyid la /
slob dpon gyis dkyil 'khor 'di bri bar bya'o zhes bya ba'i don gzhan gyi dgongs pa dang sbyar ba ston pa yin no / /
de bzhin gshegs pa thams cad kyi rdo rje'i dkyil 'khor zhes bya ba ni /
bcom ldan 'das rnam par snang mdzad kyi dam tshig chen po'i dkyil 'khor ro / /
byin gyis rlob pa ni ting nge 'dzin gang gis de byin gyis brlabs shing brtan par bya ba'i ting nge 'dzin gang yin pa de la 'di skad ces bya ste /
de la snyoms par 'jug pa ni mngon sum du mdzad nas /
bcom ldan 'das rnam par snang mdzad kyis dkyil 'khor chen po 'di gsungs so zhes bya bar sbyar ro / /
de bzhin gshegs pa yang yin la thams cad kyang yin pas na /
de bzhin gshegs pa thams cad de sngar bshad pa rnams so / /
de rnams kyi de kho na nyid ni de kho na nyid bcu po sngar ji skad du bshad pa rnams so / /
de nyid rdo rje ste /
de ston par byed pas gang la de skad ces bya ba ni dam tshig chen po'i dkyil 'khor zhes bya ba de gsungs te /
de la dam tshig chen po ni / /
byang chub kyi sems chen po zhes bya ba nas /
brtson 'grus kyi pha rol tu phyin pa'i mthar thug pa rnams dang /
de las byung ba'i rnam par snang mdzad la sogs pa sngar bshad pa rnams so / /
'jam zhing shin tu bde ba'i stan dang /
sangs rgyas kyi sku gzugs dgod par bya ba'i bar gyi mthar thug pa ste /
nye bar mtshon pa 'dis na /
de rnams kyi dkyil 'khor la ni dam tshig chen po'i dkyil 'khor zhes bya'o / /
'di skad ston par 'gyur te /
bcom ldan 'das rnam par snang mdzad kyi sbyor bas /
snga ma bzhin du rnal 'byor chen po bsgrub la /
de nas cho ga thams cad rjes su spyad nas /
dkyil 'khor gyi rnam par sems rtse gcig tu bya ste /
dam tshig chen po'i dkyil 'khor bri bar bya ste /
'di ni mtshan ma thob pas dkyil 'khor bri bar bya'o zhes ston par 'gyur ba yin no / /
rdo rje sems dpa'i dkyil 'khor chen po ni sngar bshad pa'o / /
de'i tshul du zhes bya ba ni dbyibs te zur bzhi pa la zhes bya ba la sogs pa ci skad du bshad pa ste /
rdo rje sems dpa'i dkyil 'khor chen po'i tshul des de bzhin gshegs pa'i dkyil 'khor chen po'i dbyibs su bcom ldan 'das rdo rje sems dpa'i phyi'i dkyil 'khor 'di bris la /
de'i dbus su thig gsum gyi 'khor lo bris nas zhes bya ba ni dbang ldan gyi phyogs nas brtsams te /
thig gsum gyis zlum por thig btab la bri bar bya'o zhes bya ba'i don to / /
'di yang ji lta bu zhe na /
bcom ldan 'das kyi thad kar sna tshogs pad+ma rab tu gnas pa zhes bya ba ste /
gang dkyil 'khor 'di dag par snang la gnas pa'i bcom ldan 'das rnam par snang mdzad kyi 'og tu yang bri bar bya zhing /
lha thams cad kyi gnas su sna tshogs pad+mas nye bar mdzes pa ni /
sna tshogs pad+ma rab tu gnas pa'i phyir ro / /
de'i 'khor lo'i lte ba la bcom ldan 'das zhes bya ba la sogs pa dkyil 'khor gyi lte ba ni dkyil 'khor gyi dbus so / /
bcom ldan 'das de bzhin gshegs pa rtag pa chen po zhes bya ba ni rtag pa chen po ste /
longs spyod rdzogs pa'i sku'i ngo bo nyid kyis 'khor ba ji srid bar du bzhugs pa'i de bzhin gshegs pa rnam par snang mdzad bar snang la phab ste /
a zhes bya ba'i sku'i gzugs brnyan gcig tu bya'o / /
de'i zhes bya ba la sogs pa la /
de'i zhes bya ba ni bcom ldan 'das rnam par snang mdzad kyi'o / /
phyogs thams cad du zhes bya ba ni /
phyogs dang phyogs mtshams rnams su'o / /
de bzhin gshegs pa brgyad bzhag gam bri bar bya zhes bya ba ni /
sprul pa'i sku gzugs can ting nge 'dzin la snyoms par zhugs pa'i de bzhin gshegs pa brgyad yang dag par gzhag par bya'o / /
de nas tshon gyi thig le rnams kyis zhes bya ba ni /
phyag rgya'i gzugs kyis sam /
gdan gyi tshul gyis sam /
yig 'bru'i tshul gyis sam /
thig le'i tshul gyis bri ba'o / /
dkyil 'khor gyi 'khor lo la bzhugs pa'i de bzhin gshegs pa rnams rdo rje 'dzin pa dang bcas par bri bar bya'o zhes bya ba ni /
de ltar bcom ldan 'das rnam par snang mdzad sprul pa'i sku can ting nge 'dzin la snyoms par zhugs pa'i sangs rgyas kyi sku'i gzugs brnyan brgyad kyis bskor bar dbus su bri la /
rnal 'byor pa des rnam par snang mdzad kyi dkyil 'khor la zlum por bskor nas /
dkyil 'khor gsum pa bris pa gang yin pa de mi bskyod pa la sogs pa de bzhin gshegs pa rnams phyag na rdo rje la sogs pa byang chub sems dpa' brgyad kyis bskor bar /
rdo rje sems dpa'i dkyil 'khor chen po'i tshul nyid bzhin du bri bar bya'o / /
phyi zhes bya ba la sogs pa la 'di skad du bshad pa'i phyi'i dkyil 'khor lha'i snam bu la phyag na rdo rje la sogs pa byang chub sems dpa' brgyad phyogs dang mtshams rnams su bri bar bya'o / /
bum pa gang ba bzhi sgo rnams su dgod par bya'o zhes bya ba la sogs pa la /
dkyil 'khor gyi sgo bzhir bum pa gang ba bzhi legs par gzhag par bya'o / /
yang shar phyogs kyi sgor /
nas dang /
gro dang /
'bras sA lu las skyes pa'i ljang bu dang bcas pa'i sa'i dum bu dgod par bya ste /
rdo rje sems dpa' la sogs pa'i byang chub sems dpa' chen po ni ne'u gsing ste /
sa chen po ston pa can gyi mtshan ma'o / /
lho phyogs kyi sgor ro drug gis gang ba'i snod la /
dbyig dang gser dang rin po che dang /
gos la sogs pas brgyan pa dgod pa ni sbyin pa'i pha rol tu phyin pa dang /
rin po che'i rigs kyi ngo bo nyid de /
sems can thams cad kyi bsam pa thams cad yongs su rdzogs par byed pa'i byang chub chen po'i mtshan ma'o / /
nub phyogs kyi sgor 'jam zhing shin tu bde ba'i stan la bzhag pa ni /
shes rab kyi pha rol tu phyin pa'i ngo bo nyid de /
bag chags dang bcas pa'i nyon mongs pa dang shes bya'i sgrib pa dang spros pa dang bral ba'i byang chub chen po'i ngo bo nyid kyi gdan ston pa'i mtshan ma'o / /
byang phyogs kyi sgor sprul pa'i sku'i gzugs can ting nge 'dzin la snyoms par zhugs pa'i sangs rgyas bcom ldan 'das kyi sku bzhag pa ni /
brtson 'grus kyi pha rol tu phyin pa'i ngo bo nyid de /
bya ba grub pa'i ye shes kyi rang bzhin gyi byang chub chen po ston par byed pa'i mtshan mar gzhag par bya'o / /
'dir lha thams cad kyi sa bon ni a zhes bya ba'o / /
'di skad ston par 'gyur te /
rdo rje sems dpa'i dkyil 'khor bzhin du phyi'i dkyil 'khor bris la /
de'i nang du cha bzhi'i tshad kyi zlum por rdo rje phur bu la btags pa'i tshon sna lnga'i srad bus dkyil 'khor thig btab ste /
gnyis pa ni de'i nyis 'gyur ro / /
gsum pa ni sum 'gyur du zlum por de yongs su bskor bar dkyil 'khor kun du thig btab la legs par bris te /
lha thams cad kyi gnas su sna tshogs pad+ma'i gdan bris nas /
dkyil 'khor gyi lte ba la bcom ldan 'das rnam par snang mdzad gser gyi mdog can /
rgyan thams cad kyis brgyan pa longs spyod rdzogs pa'i sku'i gzugs can phyag gnyis byang chub mchog gi phyag rgya dang ldan pa skyil mo krung gis bzhugs pa zhal gcig pa shar du gzigs par bri bar bya'o / /
de nas dkyil 'khor zlum po gnyis pa la sprul pa'i sku'i gzugs can ting nge 'dzin la snyoms par zhugs pa'i sangs rgyas brgyad bri bar bya'o / /
de nas dkyil 'khor zlum po gsum pa la /
shar phyogs su bcom ldan 'das mi bskyod pa dang /
phyag na rdo rje dang /
'jam pa'i dbyangs dang bcas par rdo rje sems dpa'i dkyil 'khor gyi tshul du bri bar bya'o / /
lho phyogs su bcom ldan 'das rin chen 'byung ldan byang chub sems dpa' nam mkha'i snying po dang /
nam mkha'i mdzod dang bcas pa'o / /
nub phyogs su bcom ldan 'das snang ba mtha' yas /
byang chub sems dpa' chen po spyan ras gzigs dbang phyug dang /
sems bskyed ma thag tu chos kyi 'khor lo bskor ba gnyis dang bcas pa'o / /
byang phyogs su bcom ldan 'das don yod grub pa byang chub sems dpa' rdo rje khu tshur dang /
rdo rje gnod sbyin gnyis dang bcas pa snga ma bzhin du bri bar bya'o / /
de nas phyi'i dkyil 'khor gyi lha'i snam bu la /
shar phyogs su yang phyag na rdo rje /
lho phyogs su nam mkha'i snying po / /
nub phyogs su 'jig rten dbang phyug /
byang phyogs su rdo rje khu tshur /
shar lho mtshams su 'jam dpal gzhon nu /
lho nub mtshams su nam mkha'i mdzod /
nub byang mtshams su sems bskyed ma thag tu chos kyi 'khor lo bskor ba /
byang shar mtshams kyi phyogs cha la /
rdo rje gnod sbyin bri bar bya ste /
lhag ma rnams ni sngar smras par zad do / /
bum pa dang /
bum pa gang ba rnams ni /
a zhes bya ba nyid kyis re re zhing lan brgya rtsa brgyad bzlas brjod byas la snga ma bzhin du lha thams cad la dbul bar bya ste /
de bzhin du gzhan dag kyang snga ma bzhin du shes par bya'o / /
de ltar dkyil 'khor bris nas snga ma bzhin du rdo rje bsdu bar bya'o / /
de nas rnam par snang mdzad kyi phyag rgya chen po bsgom zhing /
mtshan brgya rtsa brgyad kyis bstod par bya'o / /
de nas a zhes bya ba zlos shing sngar bshad pa'i gsang ba'i lcags kyu bcings nas /
bcom ldan 'das 'khor dang bcas pa spyan drangs la /
dgug pa dang gzhug pa dang /
bcing ba dang /
dbang du bya ba byas te /
rdo rje gnod sbyin gyis bgegs bsal la /
mtshams bcad pa dang /
dkyil 'khor bcing ba dang /
ra ba dang dra ba dag kyang byas te /
rdo rje khu tshur gyis sgo bcad pa dang /
rdo rje bsrung bas bsrung ba thams cad yang dag par bsrungs la /
a zhes bya bas mchod yon phul te /
rdo rje bsdams pa las byung ba'i dang po'i rdo rje bcings la /
a dr-i sh+ya zhes bya ba nas rnam par snang mdzad la sogs pa thams cad blta bar byas nas /
dzaHhUM baM hoH /
sa ma ya s+t+waM /
sa ma ya s+t+waM /
a haM a zhes bya ba lan gsum brjod de /
de thams cad bsgrub par bya'o / /
de nas rang gi lce la yi ge hU~M las rdo rje bzang po rnam par bsams la /
rnam par snang mdzad la sogs pa'i ljags la yang a zhes bya ba bsam par bya'o / /
de nas yang rang gi snying gar a las sna tshogs rdo rje bskyed la /
rnam par snang mdzad la sogs pa'i las kyi phyag rgya a zhes bya ba zlos bzhin du bcing bar byas te /
chos gos 'dzin pa'i tshul gyis de bzhin gshegs pa'i khu tshur gnyis bcings la /
g.yon pa'i rdo rje mdzub mo ni / /
g.yas pa'i nang du bsgreng bar bya / /
byang chub mchog gi phyag rgya ste / /
sangs rgyas byang chub sbyin pa'o / /
zhes bya ba ni /
bcom ldan 'das rnam par snang mdzad kyi phyag rgya'o / /
de bzhin du g.yon pa rang gi snying gar bstod pa'i tshul gyis bzhag la /
g.yas pa brkyang bas sa la reg pa'i tshul du bya ba 'di ni mi bskyod pa'i'o / /
g.yon pa de bzhin du bzhag la /
g.yas pa sa la reg pa las zlog ste /
smrang 'don pa'i tshul gyis bslang zhing mchog sbyin pa lta bu ni rin chen 'byung ldan gyi'o / /
mi bskyod pa'i phyag rgya las g.yon pa chos gos 'dzin pa'i khu tshur g.yas pas pad+ma dbye ba'i tshul du mthe'u chung nas brtsams te /
'byed pa ni 'od dpag tu med pa'i'o / /
mi bskyod pa'i phyag rgya las lag pa g.yas pa ba dan gsum pa ltar byas la /
mi 'jigs pa ster ba'i tshul gyis bzhag pa ni don yod par grub pa'i phyag rgya'o / /
rdo rje khu tshur gnyis bcings la /
gnyis kas snyims pa dang bcas par bstod pa'i tshul du bzhag pa 'di ni phyag na rdo rje'i'o / /
g.yon pa'i snying gar bzhag pa la /
g.yas kyis ral gri 'dzin pa lta bu ni mgon po 'jam dbyangs kyi'o / /
rdo rje gnyis kyis dbang bskur ba'i tshul du 'jog pa ni nam mkha' snying po'i'o / /
rdo rje gar bskor zhing bkrol te /
mkhur ba dang /
spyi gtsug tu bzhag pa ni nam mkha'i mdzod kyi'o / /
g.yas kyi g.yon pa dbye ba ni 'jig rten dbang phyug gi'o / /
mgal me'i 'khor lo ltar bskor ba ni sems bskyed ma thag tu chos kyi 'khor lo bskor ba'i'o / /
rdo rje khu tshur gnyis mnan pa 'tshir ba ni rdo rje khu tshur gyi'o / /
mthe'u chung dang mdzub mo mche ba ltar bya ba ni /
rdo rje gnod sbyin gyi las kyi phyag rgya'o / /
byang phyogs na gnas pa'i sangs rgyas kyi sku gzugs kyi phyag rgya ni don yod par grub pa dang 'dra bar shes par bya'o / /
rnam par snang mdzad la sogs pa'i phyag rgya chen po ni bris pa'i rjes su 'brangs nas bsam par bya'o / /
de ltar bcom ldan 'das rnam par snang mdzad la sogs pa phyag rgya bzhis rgyas btab pa byas nas /
sngar bshad pa'i tshul nyid kyis dbang bskur ba'i phyag rgya rnams kyis dbang bskur la /
yang mchod yon phul te /
bum pa dang /
bum pa gang ba dang /
me tog la sogs pas yang dag par mchod la /
rdo rje mtshon cha la sogs pa las kyi phyag rgya rnam pa bcu gnyis kyis mchod par bya'o / /
de nas yid kyis dpag bsam gyi shing la sogs pa'i sprin rnams kyis snga ma bzhin du yang dag par mchod la /
phyi rol du gtor ma sbyin par bya'o / /
de nas rdo rje gnod sbyin dang /
rdo rje me ltar rab tu 'bar ba dang /
sangs rgyas spyan gyi sbyin sreg bya ba nas /
bcom ldan 'das rnam par snang mdzad snga ma bzhin du thab kyi dbus su dkyil 'khor gyi tshul gyis bkod nas /
yang sbyin sreg bya'o / /
de nas rdo rje gnod sbyin gyis bgo ba'i gos la bzlas pa'i stod g.yogs dang /
smad g.yogs bgo zhing ze'u kha bcings te /
yang rdo rje lcags kyu la sogs pa bzhi'i snying bos gdong g.yogs kyis ras la yongs su bzlas te /
des gdong g.yogs byas la /
slob dpon gyis sngar bshad pa'i phyag rgya la sogs pa'i cho ga rnams rjes su spyad nas /
a zhes bya ba bzlas pa'i bum pa sgo na gnas pa'i chus bdag nyid dbang bskur la /
rdo rje bsdams pa las byung ba'i dang po'i rdo rje bcings nas badzra badzra a zhes brjod cing zhugs la /
ji srid deng bdag rdo rje sems grub mdzod / /
ces bya ba'i bar du sngar bshad pa'i cho ga rnams rjes su spyad nas /
phyag btsal ba'i sngags dang /
rnam par sgeg pa'i rdo rjes phyag bya'o / /
de la rnam par sgeg pa'i rdo rje ni 'di yin te /
rdo rje gar gyi mchod pas rnam par 'gyur ba dang bcas shing /
'dzum pa dang bcas pa'i mig gis phyag bya bas rdo rje sems dpa' dang de bzhin gshegs pa thams cad kyang rjes su mnyes par bya zhing /
phyag 'tshal lo zhes bya ba ste /
'di ni de'i mtshan nyid do / /
de nas bskor ba lan gsum byas la /
de kho na nyid brjod de /
dzaHhUM baM hoH /
pra sid+d+h+ya maM /
zhes bya bas bcom ldan 'das la yang dag par bskul bar bya'o / /
de nas de bzhin du gos gyon la /
de bzhin gshegs pa thams cad kyi rdo rje'i phyag rgya bcings nas /
zhugs na zhes bya ba 'di'i don bshad pa yin no / /
bdag nyid slob dpon med par yang / /
zhes bya ba 'di dkyil 'khor 'dir dbang ma bskur ba ste /
yang zhes bya ba'i sgras ni dbang bskur ba rnams ni /
bcom ldan 'das rnam par snang mdzad la sogs pa de bzhin gshegs pa thams cad kyi rdo rje'i slob dpon nyid dang /
de bzhin gshegs pa'i dkyil 'khor gyi slob dpon nyid du legs par byin gyis brlab par mdzad de zhes ston pa yin no / /
'dis ni don 'di skad ston pa yin te /
gang zhig rdo rje sems dpa' la sogs pa'i dkyil 'khor du ni dbang bskur la /
'dir ni dbang ma bskur ba des kyang /
dkyil 'khor 'di nyid bris te zhugs na /
de lta na yang ji skad du gsungs pa'i 'bras bu thob bar 'gyur ro / /
deng nas brtsams te zhes bya ba ni /
dkyil 'khor du zhugs pa nas brtsams te /
de bzhin gshegs pa thams cad kyi rtogs pa dang zhes bya ba rgyud gzhan dag nas gsungs pa dag tu yang /
dngos grub thams cad la zhes bya ba sangs rgyas nyid la sogs pa rnams la bdud la sogs pas zil gyis mi non pas na mi tshugs par 'gyur ba dang /
de dag nyid kyis gsod par mi nus pas na /
mi gsod pa dang /
nyon mongs pa'i sgrib pa la sogs pa sgrib pa thams cad dang bral ba thob par 'gyur ro / /
de nas slob ma yang de bzhin du gzhug go zhes bya ba ni slob ma gzhug par bya ba'i phyir /
rjes su gnang ba ji lta ba bzhin du gsol te /
de'i rjes thogs nyid la bdag nyid 'jug pa'i cho gas slob ma gzhug par bya'o / /
zhugs nas rdo rje rtse lnga pa byin la zhes bya ba ni /
slob ma rnams la ji lta ba bzhin du chu'i dbang bskur ba dang /
phyag rgya dang /
dbu rgyan dang /
cod pan dang /
dar dpyang gi dbang bskur ba byin la a zhes bya ba nyid zlos shing /
de bzhin gshegs pa'i rdo rje sbyin par bya'o / /
de nas rdo rje ming gi dbang bskur ba dang /
dngos grub kyi rdo rje'i brtul zhugs byin la /
sems can kun la zhes bya ba la sogs pas dam tshig rnams kyang bsgo bar bya'o / /
sems can zhes bya ba la sogs pa la sems can thams cad la phan pa ni /
bde ba'i rnam par smin pa rgya chen por 'gyur ba'i las rnams te /
de'i phyir ni de rdzogs par bya ba'i phyir ro / /
bstan pa thams cad ni de bzhin gshegs pa'i bka' thams cad do / /
de yongs su skyong zhing nyams su len pa ni grub pa ste de'i phyir ro / /
rnam par mi rtog sbyor ba yis / /
ci bde bar ni thams cad kyis / /
zhes bya ba ni /
rdo rje dang /
don dang /
chos dang /
thams cad mnyam pa nyid du bsgom pa rnams ni rnam par mi rtog pa'i sbyor ba ste /
rnam par mi rtog pa'i sbyor ba des bzlas brjod dam /
bsgom pa'am /
dge ba'i las gzhan gang yang rung ba de / /
ci bde bar ni thams cad kyis / /
zhes pa ste /
dngos po la mngon par zhen pa spangs pas /
dge ba'i phyogs thams cad la bya ba'i rgyud las bshad pa'i stan la sogs pa'i nges pa'i gnod pa spangs te /
ci bde bar thams cad kyis shig ces bya'o / /
de ltar dam tshig byin nas de nas de bzhin du rdo rje sems dpa'i dkyil 'khor chen por gsungs pa'i tshul gyis bza' ba dang /
ro dang /
gnas pa rnams kyis slob ma rnams longs spyod du gzhug cing /
'byor pa ci yod pas yang dag par tshim par bya'o / /
de nas mtshan ma bzhi po zhes bya ba ni /
byang chub kyi sems rdzogs par bya ba'i phyir ne'u gsing dang bcas pa'i dum bu dang /
sbyin pa'i pha rol tu phyin pa rdzogs par bya ba'i phyir /
dbyig dang gser dang /
rin po che dang /
gos la sogs pas gang ba'i snod dang /
shes rab kyi pha rol tu phyin pa rdzogs par bya ba'i phyir 'jam zhing shin tu bde ba'i stan dang /
bya ba grub pa'i ye shes kyi ngo bo nyid brtson 'grus kyi pha rol tu phyin pa rdzogs par bya ba'i phyir /
sangs rgyas kyi sku gzugs 'byor pa ji lta bas skal ba ji lta ba bzhin du slob dpon gyis slob ma rnams la sbyin par bya ste /
mi bskyod pa'i rigs la ni ne'u gsing sa dang bcas pa'i dum bu'o / /
rin po che'i rigs la mngon par brtson pa rnams la ni ji skad du bshad pa'i snod do / /
'od dpag tu med pa'i rigs la mngon par brtson pa rnams la ni stan no / /
don yod par grub pa'i rigs la mngon par brtson pa rnams la ni sangs rgyas kyi sku gzugs sbyin par bya ste /
'di ni 'dir skal ba ji lta ba bzhin du zhes bya ba'i sgra'i don yin no / /
dam tshig chen po'i dkyil 'khor ro / /
zhes bya ba ni byang chub kyi sems chen po dang /
sbyin pa'i pha rol tu phyin pa dang /
shes rab kyi pha rol tu phyin pa dang /
brtson 'grus kyi pha rol tu phyin pa ji skad du bshad pa rnams ni /
thams cad du song ba yin pa'i phyir /
dam tshig chen po yin la /
de las byung ba'i rnam par snang mdzad la sogs pa la yang nye bar gdags pas dam tshig chen po zhes bshad de /
de rnams kyi dkyil 'khor ni dam tshig chen po'i dkyil 'khor ro / /
de nas de bzhin du zhes bya ba nas brtsams te sbyin par bya'o zhes bya ba'i don slar yang gsal bar bya ba'i phyir bshad par bya ba ste /
de ltar bshad ma thag pa'i cho gas dkyil 'khor bris la /
bcom ldan 'das rnam par snang mdzad kyi sbyor bas 'di las gsungs pa'i rnal 'byor chen po byas la /
bum pa gang ba dang /
bum pa rnams kyang rdo rje bsdams pa las byung ba'i dang po'i rdo rjes a zhes bya ba brgya rtsa brgyad bzlas brjod bya'o / /
de nas rdo rje hU~M mdzad kyi sbyor bas /
dkyil 'khor gyi sgo bzhi phye la /
yang rnam par snang mdzad kyi nga rgyal gyis rdo rje bsdu ba byas te /
rnam par snang mdzad kyi phyag rgya chen por bsgom zhing /
mtshan brgya rtsa brgyad pas bstod la /
a zhes bya ba zlos shing gsang ba'i lcags kyus rnam par snang mdzad la sogs pa thams cad bkug la /
rang gi gnas su bcug ste rdo rje gnod sbyin gyis bgegs bskrad cing /
mtshams bcad pa dang /
dkyil 'khor bcing ba dang /
drwa ba dang /
rab rnams byas nas /
rdo rje khu tshur gyis sgo bcad de rdo rje bsrung bas bsrung ba thams cad yang dag par bsrungs la /
a zhes bya bas mchod yon phul te /
dam tshig gi phyag rgyas bcom ldan 'das 'khor dang bcas pa bsgrub par bya'o / /
de nas rnam par snang mdzad la sogs pa'i rdo rje'i ljags la de bzhin du a zhes bya ba rnam par bsams la /
rnam par snang mdzad la sogs pa'i las kyi phyag rgya dang /
phyag rgya chen po dag bcing bar bya'o / /
de nas de bzhin gshegs pa rnams ni rdo rje rin chen gyi phyag rgyas dbang bskur zhing /
byang chub sems dpa' rnams ni sangs rgyas lnga'i dbu rgyan gyis dbang bskur bar bya'o / /
de nas bcom ldan 'das 'khor dang bcas pa la a zhes bya bas mchod yon phul te /
bum pa dang /
bum pa gang ba rnams dang /
na bza' rnams phul te /
mchod pa rnam pa lnga dang /
dpag bsam gyi shing la sogs pas mchod par bya'o / /
de nas gar dang /
glu dang /
rol mo dang /
rta dang /
glang po che dang /
ba lang gi khyu la sogs pa phyi rol gyi mchod pa rnams kyang 'byor bar gyur na mchod la /
me tog la sogs pa'i phyag rgya'i mchod pa rnams kyis kyang yang dag par mchod par bya'o / /
de nas yid kyi mchod pa byas la phyi rol du gtor ma sbyin par bya'o / /
de nas ji skad du bshad pa'i sbyin sreg byas la /
ji skad du bshad pa'i gos dang /
rgyan dang ldan pa'i rnal 'byor pas /
phyag btsal ba la sogs pa sngon du 'gro ba dang sdom pa gzung bar bya'o / /
de nas oM sarba yo ga tsit+ta ut+pA da yA mi /
zhes bya bas byang chub kyi sems chen po bskyed la /
g.yas pa'i rdo rje khu tshur gyis de bzhin gshegs pa'i rdo rje blangs la rang gi snying gar gzhag ste /
a zhes bya bas rang gi snying ga'i zla ba'i dkyil 'khor la des bskyed nas /
'di skad ces brjod par bya ste /
su ra te sa ma ya s+t+waM ho /
badzra sid+d+h+ya ya thA su khaM /
de nas sgo na gnas pa'i bum pa'i chus bdag nyid dbang bskur la /
dam tshig gi phyag rgya bcings te /
de nyid kyis me tog gi phreng ba bzung nas /
badzra badzra a zhes bya ba zlos shing /
slob dpon shar phyogs kyi sgo nas dam tshig gi dkyil 'khor chen por 'jug cing /
badzra aM ku sha dzaHzhes kyang brjod par bya'o / /
de nas lho phyogs kyi sgo nas zhugs la /
badzra pA sha hUM zhes brjod nas /
yang yid kyis zhugs pas 'jug par bya'o / /
yang nub phyogs kyi sgo nas zhugs la badzra sgo Ta baM zhes bya ba dang yid kyis bcing bar bya'o / /
de nas byang phyogs kyi sgo nas zhugs la /
badzra a be sha hoH / /
zhes bya ba dang /
rdo rje 'bebs pas bdag nyid dbang du bya'o / /
de nas yang shar phyogs kyi sgo nas zhugs nas /
ma hA ra ta su dr-i D+ha su to She / /
su su khaM badzra satwa ad+d+ya sid+d+h+ya maM zhes brjod par bya'o / /
de nas rnam par sgeg pa'i rdo rjes phyag byas la dkyil 'khor bskor ba lan gsum bya'o / /
de nas bcom ldan 'das kyi spyan sngar 'dug ste /
'di skad ces brjod par bya'o / /
'dod chags chen po bde ba che / /
rdo rje chen po nor che zhing / /
ye shes chen po las che ba / /
rdo rje sems dpa' deng bdag 'grub / /
dzaHhUM baM hoHpra sid+d+h+ya maM / /
de nas rdo rje'i chu 'thungs la /
bdag nyid la dbab par bya ste /
a zhes bya ba lan brgya bzlas la /
yang g.yon pa'i rdo rje khu tshur gyis sems ma rdo rje ma'i phyag rgya phye nas /
bdag nyid la dbab par bya zhing /
a a zhes bya ba lan brgya bzlas so / /
de nas a zhes bya bas me tog dor bar bya'o / /
de nas de blangs la rang gi mgo la de nyid kyis bcing bar bya'o / /
de nas de nyid kyis gdong g.yogs dgrol bar bya'o / /
de nas de nyid zlos shing shar phyogs kyi cha nas brtsams te /
dkyil 'khor blta bar bya'o / /
de nas tiSh+Tha badzra zhes bya ba la sogs pas dbab pa'i phyag rgya rang gi snying gar dgrol bar bya'o / /
de nas rnam par snang mdzad kyi phyag rgya chen por rang bsams la /
bcom ldan 'das la rdo rje'i lta bas blta zhing /
ji srid bcom ldan 'das kyi zhal bstan nas dngos grub thams cad stsol bar mdzad pa de srid kyi bar du bzlas brjod bya'o / /
de nas rdo rje thal mo bskor la /
bdag nyid dbul ba'i tshul gyis snying gar bzhag nas mtshan brgya rtsa brgyad kyis bstod de sgeg mo la sogs pa gsang ba'i mchod pa bzhis bcom ldan 'das yang dag par mchod la /
glu dang rol mo'i mchod pa rnams kyis kyang mchod par bya'o / /
de nas yang phyag rgya chen po bcings te /
bcom ldan 'das la rdo rje'i lta bas blta zhing rdo rje thal mos bskor bas phyag bya zhing me tog gi phreng ba la sogs pa dang /
dbang bskur ba rnams blang bar bya ste /
de la dang po kho nar dam tshig gi phyag rgyas yongs su bzung ba'i rdo rje'i me tog gi yal ga las rnam par rgyal ba'i bum pa la bzlas brjod nyi shu rtsa gcig byas la /
oM ma hA su kha badzra a mo g+ha sa ma yo da ka sid+d+ha a b+hiSh+ny+tsi sa rba su kha so ma na s+ya ni a d+d+ya ku ru ku ru dzaHhUM baM hoHa zhes bya ba brjod do / /
de nas bdag nyid rnam par snang mdzad du byin gyis brlabs la /
dam tshig gi phyag rgyas rnal 'byor chen por gsungs pa'i gnas rnams su rang gi lus la lha thams cad dgod par byas nas /
phyi rol du dkyil 'khor gyi nang du sna tshogs pad+ma'i steng du phyag rgya chen po'i tshul gyis 'dug nas /
me tog la sogs pas bdag nyid yang dag par mchod de /
mchod yon blangs nas /
mtshan brgya rtsa brgyad pas bstod la /
rdo rje khu tshur gyis rnam par rgyal ba'i bum pa las chu blangs la /
oM badzra a b+hi Shiny+tsa a zhes brjod de /
des bdag nyid dbang bskur bar bya zhing chu de btung bar yang bya'o / /
de nas rdo rje rin chen gyi phyag rgyas dbang bskur ba blangs la /
lugs ma'am /
byas pa'am /
brkos pa'am /
bris pa'i rdo rje rin po che'i cod pan rdo rje rin chen yongs su bzlas pas dbang bskur bar bya'o / /
de nas rdo rje dang /
bdag po dang /
ming gi dbang bskur ba blangs la /
dngos grub kyi rdo rje'i brtul zhugs blang bar bya'o / /
de nas me tog la sogs pa phyi'i mchod pa rnams kyis kyang bdag nyid yang dag par mchod de /
de nas /
de nyid kyis ni rdo rje bzung / /
chos kyi dril bu dkrol bar bya / /
dam tshig gi ni phyag rgya cher / /
byin gyis brlabs nas snying po bzla / /
zhes bya ba dag go / /
de nas bcom ldan 'das la phyag byas la /
gsang sngags bzung ste /
tshigs su bcad pa lnga pas rjes su gnang ba dang /
gzengs bstod pa dang /
lung bstan pa dag kyang blang bar bya'o / /
de nas yang bdag la byin gyis brlabs pa la sogs pa byas la /
ci 'dod par bzlas pa byas nas /
bcom ldan 'das la phyag byas te 'di skad ces brjod par bya'o / /
bdag ming 'di zhes bgyi ba yi / /
rdo rje slob dpon dka' thub ches / /
sems can rnams la phan pa'i phyir / /
slob ma rnams ni gzhug par bgyi / /
de nas phyir phyung la /
slob ma rnams gzhug par bya ste /
'di ni slob dpon gyi las kyi cho ga'o / /
de nas sdom pa sbyin par 'os pa'i slob ma la sngar bshad pa'i tshul gyis sdom pa 'dzin du gzhug par bya'o / /
de nas de bzhin du byang chub kyi sems bskyed pa la sogs pa yang byed du bcug nas /
de'i snying gar de bzhin du rdo rje bskyed la /
de rnam par snang mdzad du byin gyis brlabs te /
dri dang me tog la sogs pas mchod la /
'di skad ces brjod par bya ste /
deng khyod bcom ldan 'das kyis byin gyis brlabs par 'gyur gyis /
khyod kyis de bzhin gshegs pa thams cad kyis gsang ba'i dkyil 'khor ma mthong ba rnams la brjod par mi bya zhing /
dad pa med par yang ma byed cig /
de nas lnga po bsdus pa bcings la /
'di skad ces brjod par bya ste /
'di ni khyod kyi dam tshig gsang / /
sangs rgyas kun gyis rab bsgrub pa / /
gal te dkyil 'khor ma mthong smras / /
rigs rnams kun gyis khyod brlag 'gyur / /
oM ma hA su kha ha na sa ma ya a d+hi kra ma mi su ra ta s+t+waM /
de nas yon gyi mchog blangs la /
phyi rol gyi sgo la mngon par phyogs nas gnas pa'i bum pa'i chus dbang bskur la /
bdag nyid 'jug pa'i tshul du bcug nas /
cho ga thams cad snga ma bzhin du rjes su spyod la /
dam tshig 'di slob ma rnams kyi rna bar bsgrag par bya ste /
sems can kun la phan phyir dang / /
bstan pa thams cad bsgrub pa'i phyir / /
rnam par mi rtog sbyor ba yis / /
ci bde bar ni thams cad kyis / /
lhag ma rnams ni sngar bshad pa bzhin du shes par bya'o / /
slob ma zhugs pa la sogs pa'i cho ga rgyas pa rdzogs so // //
de ltar dbang bskur ba dang /
dam tshig thob pa rnams la /
slob dpon gyi dngos grub kyi ye shes bslab par bya'o zhes bya ba 'di'i don bstan par bya ba'i phyir /
de nas zhes bya ba la sogs pa gsungs te /
de nas zhes bya ba'i sgra ni snga ma bzhin no / /
'dis bsgrub par bya ba yin pas na bsgrub pa ste /
ras ris la sogs pa'o / /
de nyid bstan pa'i phyir /
ras la bcom ldan 'das rnam par snang mdzad ces bya ba la sogs pa gsungs te /
'di dag ni go bar zad do / /
de nas des de bzhin du sems dpa' mchog bsgrub pa dang zhes bya ba ni /
ji ltar dpal rdo rje sems dpa'i bsgrub pa bshad pa de bzhin du /
'dir bcom ldan 'das rnam par snang mdzad bsgrub pa la yang shes par bya'o / /
dngos grub mchog rnams kyang de bzhin no zhes bya ba ni /
ji ltar der rdo rje sems dpa'i ras ris la sangs rgyas nyid dang /
rdo rje sems dpa' nyid kyi dngos grub kyi mchog tu gyur pa de bzhin du 'dir yang grub par bshad pa yin no / /
'di skad ston pa yin te /
zla ba nya nas brtsams nas bcom ldan 'das rnam par snang mdzad kyi spyan sngar rdo rje'i phyag rgya bcings te /
ji ltar skyo bar ma gyur pas /
dang po bdag la byin gyis brlab pa la sogs pa byas la /
rdo rje tshig gis a zhes bya ba ji srid zla ba gcig gis sngon du bsnyen pa byas par 'gyur ba de ji srid kyi bar du bzlas brjod bya'o / /
de nas ras la rdo rje bri ba'i phyag rgya dang por brtsam zhing /
phyis ci bder bya ba dang /
bri ba'am /
'drir gzhug par bya ste /
dbus su bcom ldan 'das rnam par snang mdzad phyag gnyis byang chub mchog gi phyag rgya dang ldan par bri bar bya'o / /
de bzhin du gzhan thams cad ni dam tshig gi dkyil 'khor chen po'i tshul du bya'o zhes bya ba ni /
de nas zla ba nya nas brtsams te /
bcom ldan 'das kyi phyag rgya chen po bcings la /
de bzhin du sngon du bsnyen pa'i sbyor bas zla ba phyi ma nya'i bar du bzlas brjod bya zhing /
de'i tshe mtshan thog thag bzlas brjod bya'o / /
de nas nang par bcom ldan 'das kyis mthong ba stsal nas /
sangs rgyas nyid dang byang chub sems dpa' nyid stsol bar 'gyur ro zhes bya'o / /
gzhan yang ras la bcom ldan 'das dpa' bo gcig pu bris te zhes bya ba ni /
snga ma bzhin du bsnyen pa byas pa'o / /
bcom ldan 'das dpa' bo gcig po ras la bri bar bya'o zhes bya ba ni /
de nas zla ba nya nas brtsams te /
phyag rgya chen po bcings la /
bzlas brjod 'bum bya'o / /
de nas zla ba phyi ma'i nya la bab pa dang /
mtshan thog thag bzlas brjod byas nas /
shes rab kyi pha rol tu phyin pa thob cing /
ji skad du bshad pa'i dngos grub rnams 'grub par 'gyur ro / /
de nas zhes bya ba'i sgra ni 'das ma thag pa ste /
sngon du bsnyen pa'i rjes thogs nyid la'o / /
ma bsgrubs pas kyang zhes bya ba ni /
de nas ras ris grub pa ma bsgrubs pas so / /
dkyil 'khor du zhugs pa tsam nyid kyi las rnams 'grub par 'gyur te zhes bya ba ni /
ye shes babs pa med kyang zhes ston pa yin te /
gang zhig ye shes babs par gyur pa de la ni /
las rnams bklags pa tsam nyid kyis shin tu 'grub par 'gyur ro zhes shes par bya'o / /
'di lta ste zhes bya ba'i sgra ni nye bar ston pa'i don to / /
de bzhin gshegs pa thams cad kyis ji skad du bshad pa'i bsgrub pa'i mchod pa ni /
de bzhin gshegs pa thams cad kyi mchod pa'o / /
de ji ltar 'gyur zhe na /
ji snyed pa'i de bzhin gshegs pa'i bde ba thams cad phul bas so zhes bya ba gsungs te /
bcom ldan 'das rnam par snang mdzad kyi dkyil 'khor sgom pas so / /
bsgom pa'i rang bzhin gyis bde ba gang zhig byung bar gyur pa de rnams ni chung ngu dang /
'bring dang chen po rnams ji snyed pa ste /
ji ltar thob pa de ni de bzhin gshegs pa thams cad kyi bde ba rnams so / /
de rnams dbul ba ni bcom ldan 'das rnam par snang mdzad kyi dkyil 'khor gyi ngo bo nyid du sems can thams cad bskyed par yang dang yang du bsgoms pas phul ba ste /
des ni de bzhin gshegs pa thams cad mchod par 'gyur ro / /
sangs rgyas ni ji skad du bshad pa rnams so / /
byang chub sems dpa' thams cad ni rdo rje sems dpa' la sogs pa nas /
bskal pa bzang po'i mthar thug pa'i bar ro / /
de rnams la mchod par ji ltar 'gyur zhe na /
bdag phul bas so zhes bya ba gsungs te /
phyag 'tshal ba bzhi'i sbyor bas bdag nyid phul nas zhes bya ba'i don to / /
dkon mchog gsum ni sangs rgyas dang /
chos dang /
dge 'dun te /
'og nas bshad pa'i mtshan nyid can te /
sangs rgyas chos dang dge 'dun ni / /
dam tshig chen po gsum 'di yin / /
ras la dkon mchog gsum dang ni / /
byang chub sems dpa' gzugs mchog bri / /
zhes bya la sogs pa bshad pas so / /
de rnams la mchod par ji ltar 'gyur zhe na /
me tog la sogs pa'i bzlas pas so zhes bya ba gsungs te /
rab tu dga' ba dang /
shin tu dga' ba dang /
spyan dang /
lha mo dpal chen bzhi'i snying po bzla zhing phyag rgya dang ldan pas so zhes bya ba'i don to / /
sems can thams cad ni /
khams gsum na spyod pa rnams so / /
de rnams la mchod pa ni sangs rgyas dang byang chub sems dpa' rnams su bskyed pa ste /
khams gsum pa rdo rje sems dpa'i skur bsgoms pas /
des khams gsum na gnas pa'i sems can thams cad rnam par byang ngo zhes bya ba 'di nyid kyi 'og nas gsungs pa ste /
thams cad la byams pa'i bzlas pas so zhes bya ba ni /
khams gsum gyi rdo rje rgyas par 'khor lo chen po thog ma med pa las byung ba bsgoms pas so / /
khams gsum ma lus pa na spyod pa'i sems can gyi khams thams cad rdo rje sems dpa' nyid du bya ba'i phyir /
bzlas pa ni thams cad la byams pa'i bzlas pa ste /
bzlas pa des sems can thams cad la mchod par 'gyur ro / /
chos thams cad bsdus pa ni /
byang chub kyi sems chen po dang /
sbyin ba'i pha rol tu phyin pa dang /
shes rab kyi pha rol tu phyin pa dang /
brtson 'grus kyi pha rol tu phyin pa rnams kyi nye bar len pa'o / /
de ji ltar 'gyur zhe na /
shes rab kyi pha rol tu phyin pa'i tshig bzhi po 'don pas so zhes bya ba gsungs te /
rdo rje sra ba nyid kyi phyir rdo rje mnyam pa nyid kyi mngon par rdzogs par byang chub pa ni byang chub chen po'o zhes bya ba nas /
thams cad rnam par mi rtog pa nyid kyi phyir thams cad mnyam pa nyid mngon par rdzogs par byang chub pa ni byang chub chen po'o zhes gsungs pa'i bar gyis shes rab kyi pha rol tu phyin pa'i tshig bzhi 'don pa ste /
des byang chub kyi sems chen po la sogs pa'i chos rnams bsdus par gyur pa yin zhing /
de lta bu'i ye shes skye bar 'gyur ro / /
bdud thams cad 'dul ba la ni brtan zhing nges pa'i bzlas pas so zhes bya bas ni /
gang gi tshe sgrub pa dang rab tu ldan pa'i rnal 'byor pa la bdud dag de bzhin gshegs pa thams cad kyi gzugs kyi rnam par snang mdzad la sogs pa'i de bzhin gshegs pa rnams kyi yul las rnal 'byor pa'i sems phyir phyogs par bya ba'i phyir 'jug pa mthong na /
de'i tshe bcom ldan 'das mi bskyod pa'i sa gnon gyi phyag rgya bcings la /
chos thams cad bdag med par bsgom zhing /
a zhes bya ba'i bzlas brjod bya ste /
de lta bu brtan zhing nges pa'i bzlas pas ni bdud thams cad 'dul bar 'gyur ro / /
de bzhin gshegs pa thams cad dbang bskur ba thob pa la ni zhes bya ba la sogs pa la 'phags pa nam mkha'i snying por bdag nyid bsams la /
rdo rje rin chen gyi phyag rgya bcings te /
a zhes bya ba zlos shing /
de bzhin gshegs pa thams cad la dbang bskur ba dang /
rgyan thams cad kyis yang dag par mchod de /
yang bdag nyid des dbang bskur zhing /
bdag nyid kyis bdag nyid la rgyan thams cad gdags par bya ste /
de lta bus ni dbang thams cad thob par 'gyur ro / /
chos thams cad ni shes rab kyi pha rol tu phyin pa'o / /
de'i thob pa nyid ni rnyed pa'o / /
de ji ltar 'gyur zhe na /
rdo rje pad+ma la lta bas so zhes bya ba gsungs te /
'phags pa spyan ras gzigs dbang phyug gi phyag rgya chen po ni rdo rje pad+ma la lta ba ste /
de chos nyid thams cad 'thob par 'gyur ro / /
de yang 'phags pa spyan ras gzigs dbang phyug gi phyag rgya chen po bcings pas /
chos thams cad rang bzhin gyis rnam par dag par bsgom zhing /
a zhes bya ba'i bzlas brjod bya ste /
de lta bus ni chos thams cad kyi mnyam pa nyid kyi ting nge 'dzin 'thob par 'gyur ro / /
de bzhin gshegs pa zhes bya ba la sogs pa la /
de bzhin gshegs pa thams cad kyi phrin las ni 'gro ba'i don bya ba dang /
mchod pa'i las rnams so / /
de'i dngos grub ni rdzogs par 'gyur ba'o / /
de thob pa ni mngon sum du gyur pa'o / /
de ji ltar 'gyur zhe na /
thams cad rdo rje'i las kyi mchog gis so zhes bya ba gsungs te /
dang po'i rdo rje'i phyag rgya bcings la /
byang chub sems dpa' chen po rdo rje las kyi gzugs su bdag nyid bsams te /
a zhes bya ba bzlas nas /
de'i 'og tu de bzhin gshegs pa thams cad kyi las kyi dngos grub thob par 'gyur ro / /
sangs rgyas nyid ces bya ba la sogs pa la /
sangs rgyas nyid rab tu 'thob pa ni 'tshang rgya bar 'gyur ba nyid thob pa'o / /
de ji ltar 'gyur zhe na /
rdo rje ye shes kyi khu tshur gyi de kho na nyid kyi phyag rgya chen pos so zhes bya ba gsungs te /
rdo rje ye shes ni chos kyi dbyings kyi ye shes so / /
de ston par byed pa'i khu tshur ni byang chub mchog gi phyag rgya'o / /
de nyid ni de kho na nyid kyi phyag rgya chen po ste /
kun rdzob kyi bden pa'i ngo bo nyid de /
phyag rgya chen po bcom ldan 'das rnam par snang mdzad kyi sku'i gsang ba'i ngo bo nyid kyi phyag rgya'o zhes bya ba'i don to / /
'di skad ston par 'gyur ro / /
bcom ldan 'das rnam par snang mdzad kyi sbyor ba ji lta ba bzhin byas la de'i phyag rgya chen po bcings te /
rnam par snang mdzad du bdag nyid bsgoms nas /
a zhes bya ba bzlas nas de lta bus ni sangs rgyas nyid 'grub bar 'gyur ro zhes pa'o / /
bde ba chen po rdo rje don yod pa ni gnyis su med pa ste /
byang chub sems dpa' la sogs pa de bzhin gshegs pa'i ye shes bzhi'i ngo bo nyid do / /
de'i dam tshig ni de las byung ba mi bskyod pa la sogs pa'i de bzhin gshegs pa'i tshul dang /
de'i rigs kyi ngo bo nyid de ston pa'i sgra'i tshogs la yang nye bar gdags pas de skad ces bya'o / /
de dag nyid ni chos dang don dang nges pa'i tshig dang /
spobs pa so so yang dag par rig pa'i rnam par rtog pa'i ngo bo nyid du gyur pas na rtog pa ste /
de ston pa'i sgra'i tshogs la yang de skad ces bya ba ni snga ma bzhin no / /
de ni rtog pa gzhan rnams las mchog tu gyur cing tshul de nyid kyis gzhan rnams zil gyis non pas mdzes shing 'bar ba'i phyir /
rtog pa'i rgyal po chen po ste /
rtog pa'i rgyal po chen po de las de bzhin gshegs pa de dag thams cad kyi de kho na nyid ni /
byang chub kyi sems chen po la sogs pa'i ngo bo nyid do / /
de nyid ni rnam par rtog pa thams cad kyis mi shigs pas na rdo rje'o / /
de rnams kyi dam tshig ni de kho na nyid bcu ste /
ming de skad ces btags pa'i rtog pa'i rgyal po rdzogs so zhes bya ba ni /
byang chub kyi sems dang /
phyag rgya chen po dang /
me long lta bu'i ye shes dang /
rnam par thar pa'i sgo stong pa nyid dang /
ngo bo nyid kyi sku ston pa'i ngo bo nyid kyis mthar thug go zhes bya ba'o / /
de bzhin gshegs pa'i dbugs dbyung ba'i bshad pa rdzogs so // //
de ltar rang bzhin shas bzang zhing cha mnyam pa la spyod pa'i sems can rnams rjes su gzung bar bya ba'i phyir /
de bzhin gshegs pa'i dbugs dbyung ba bshad nas /
da ni khro bas khro ba spang bar bya ba'i phyir /
dpal khams gsum rnam par rgyal ba'i dbugs dbyung ba gsungs pa ni /
de nas zhes bya ba la sogs pa gsungs te /
de nas zhes bya ba'i sgra ni de ma thag pa ste /
sngar bshad pa'i tshul gyis 'dod pa'i khams thams cad kyi gzhan 'phrul dbang byed kyi lha'i rgyal po'i gnas na /
byang chub sems dpa' lag na rdo rje la sogs pas yongs su bskor nas /
bcom ldan 'das rnam par snang mdzad bzhugs pa dang /
de'i rjes thogs nyid la shes rab kyi pha rol tu phyin pa'i sgrub pa 'di gsungs pa'o / /
de la ma rungs pa ni sems can nye bar len pa'i gsod pa la zhugs pa'o / /
de rnams 'dul ba ni bcom ldan 'das rnam par snang mdzad rdo rje hU~M mdzad du gyur nas 'dis 'dul zhing sems can gsod pa'i gdug pa yongs su spangs nas /
byang chub chen po'i sems bskyed par mdzad pas na 'dul ba'o / /
de bzhin du thugs su chud cing sangs rgyas la de bzhin du gsungs pas na /
de bzhin gshegs pa'o / /
de nyid ni shAkya'i rigs su sprul pa'i skus skye ba ston par mdzad pas na /
shAkya thub pa'o / /
de nyid ni rdo rje sra ba nyid kyi phyir mnyam pa nyid kyis mngon par rdzogs par byang chub pa ni byang chub chen po'o zhes bya ba la sogs pa sngar gsungs pa la ltos nas /
yang gzhan dag kyang ston par mdzad pa ni yang zhes bya ba'i sgras bshad pa yin no / /
chos thams cad ces bya ba la sogs pa chos kyang yin la thams cad kyang yin pas na chos thams cad de /
'dod chags dang /
zhe sdang dang /
gti mug gi chos thams cad kyi ngo bo nyid do / /
de rnams kyi mnyam pa nyid ni de bzhin nyid do / /
de rnam par rgyal ba ni mnyam pa nyid kyi stobs kyis 'dod chags la sogs pa spong ba'o / /
de'i bsdu ba ni shes rab kyi pha rol tu phyin pa la gnas pa gang gis 'dod chags la sogs pa dngos po med pa'i ngo bo nyid du bsgoms pa'i mtshan nyid kyis spong bar gyur pa ste /
gang la ming de skad ces bya ba ni /
chos thams cad kyi mnyam pa nyid kyis rnam par rgyal ba bsdu ba zhes bya ba shes rab kyi pha rol tu phyin pa sgrub pa 'di gsungs pa de 'chad par mdzad pa'o / /
'dod chags spro ba med pa nyid kyis zhes bya ba la sogs pa la /
de la 'dod chags ni byang chub kyi sems chen po dang /
nyon mongs pa rnams kyi ngo bo nyid do / /
de'i spros pa ni de bzhin gshegs pa'i rigs dang /
rnam par thar pa'i sgo stong pa nyid dang /
ngo bo nyid kyi sku'i rang bzhin gyis rnam pa sna tshogs pa'i tshul du rnam par rtog cing byang chub sems dpa'i ngo bo nyid dang /
nyon mongs pa'i ngo bo nyid la chags pa'i mtshan nyid kyi rjes su chags pa dang /
'dod pa'i 'dod chags dang /
srid pa'i 'dod chags kha dog dang dbyibs dang /
reg pa dang /
nye bar spyod pa'i dbye bas sna tshogs pa'i tshul du rnam par rtog pa ni spros pa'o / /
ma spros pas na spros pa med pa ste /
don dam par 'dod chags rjes su mi dmigs pa'o / /
'dod chags kyi spros pa med par gyur pa ni /
'dod chags spros pa med pa ste /
de rgyur gyur pas ni /
zhe sdang spros pa med pa nyid do / /
de la zhe sdang ni rdo rje'i rigs dang nyon mongs pa rnams kyi ngo bo nyid kyis sems can rnams la gnod cing phan pa ma yin pa'i tshul te /
rdo rje rigs kyi ngo bo nyid de la rdo rje hU~M mdzad la sogs pa'i gzugs kyis sna tshogs pa'i tshul du rnam par rtog pa'i spros pa dang /
nyon mongs pa'i ngo bo nyid mnar sems dgu po'i dngos po'i dbye ba dang gnas med pa la 'khrul pa ni bcu pa ste /
de dag gi ngo bo nyid sna tshogs pa'i tshul du rnam par rtog pa ni spros pa'o / /
ma spros pas na spros pa med pa ste /
don dam par zhe sdang ni dngos po med pa'i ngo bo nyid do / /
zhe sdang gi spros pa med par gyur pa nyid ni /
zhe sdang gi spros pa med pa des /
gti mug spros pa med pa nyid do / /
gti mug ni shes rab kyi pha rol tu phyin pa nyid de /
gzung ba dang /
'dzin pa'i rnam par rtog pa med pas 'jig rten gyi dbang phyug yongs su mi shes pa dang /
ma rig pa ni gti mug go / /
shes rab kyi pha rol tu phyin pa'i ngo bo nyid la 'gro ba 'dul ba la sogs pa'i gzugs kyis sna tshogs pa'i tshul du rnam par rtog pa ni spros pa'o / /
ma rig pa'i ngo bo nyid kyis kyang rmongs pa'i bdag la chags pa la sogs pa lta ba drug cu rtsa gnyis kyi tshul du rnam par rtog pa ni spros pa'o / /
ma spros pas na spros pa med pa ste /
don dam par ni gti mug la gti mug gi dngos po mi dmigs pa'i phyir ro / /
tshig gi dgod pa gzhan ni snga ma bzhin no / /
gti mug gi spros pa med pa nyid kyis chos thams cad kyi spros pa med pa nyid do zhes bya ba ni ji skad du bshad pa'i gti mug gi spros pa med pa nyid kyis brtson 'grus kyi pha rol tu phyin pa'i mtshan nyid can sems dang sems las byung ba'i 'khor ba ba'i mig dang /
rna ba dang /
sna dang /
lce dang /
lus kyi rnam par shes pa'i ngo bo nyid kyis chos thams cad ni spros pa med pa nyid do / /
de la brtson 'grus kyi pha rol tu phyin pa nyid dang /
don yod par grub pa la sogs pa'i dbye bas rnam pa du ma'i tshul du rnam par rtog pa ni spros pa'o / /
'khor ba'i chos thams cad kyang ji skad du bshad pa'i mig gi rnam par shes pa la sogs pa'i dbye bas sna tshogs pa'i tshul du rnam par rtog pa ni spros pa'o / /
ma spros pas na spros pa med pa ste de ltar gyur pa'o / /
chos thams cad spros pa med pa nyid kyis zhes bya ba la sogs pa la /
'dir yang chos thams cad ni 'dod chags dang zhe sdang dang /
gti mug gi chos thams cad kyi ngo bo nyid du ji skad du gsungs pa'o / /
de rnams kyi spros pa med pa ni ji skad du gsungs pa'i mtshan nyid can gyi chos thams cad spros pa med par gyur pa'o / /
chos thams cad spros pa med par gyur pa des shes rab kyi pha rol tu phyin pa spros pa med pa nyid du rig par bya'o zhes bya ba ste /
'dod chags dang zhe sdang dang /
gti mug gi chos thams cad ni dngos po med pa'i ngo bo nyid mngon sum du byas pa ni /
shes rab kyi pha rol tu phyin pa ste /
de nyid kyang chos thams cad kyi spros pa med pa nyid do / /
gang gi phyir de ltar yin pa des na chos thams cad ni spros pa med pa nyid do / /
shes rab kyi pha rol tu phyin pa spros pa med pa nyid du rig par bya zhing shes par bya ste /
chos thams cad kyi dngos po med pa'i ngo bo nyid gang yin pa de nyid ni shes rab kyi pha rol tu phyin pa dang dbyer med cing chad pa med do zhes bya ba'i don to / /
'di skad ston par 'gyur te /
'dod chags kyi mnyam pa nyid rtog pas ni zhe sdang mi dmigs par 'gyur la /
zhe sdang mi dmigs pas ni gti mug mi dmigs te /
des kyang chos thams cad mi dmigs la /
chos thams cad mi dmigs pas shes rab kyi pha rol tu phyin pa mngon sum du byas par 'gyur te /
de nas rdo rje hU~M mdzad la sogs pa'i gzugs yang dag par bstan nas /
sngar gyi 'phen pa'i shugs las byung ba'i ma chags pa dang /
mi sdang ba dang /
ma rmongs pa'i tshul gyis phyi ma'i mthar thug pa'i bar du sems can rnams kyi don rdzogs par byed par 'gyur ro / /
lag na rdo rje gang la la zhes bya ba la sogs pas ni /
spro ba bskyed par bya ba'i phyir snga ma bzhin du phan yon ston par mdzad pa yin no / /
des zhes bya ba ni shes rab kyi pha rol tu phyin pa'i tshul 'di nyan pa dang /
'dzin pa dang /
klog pa dang /
sgom pa dang /
rab tu bstan pas so / /
'dod pa dang /
gzugs dang /
gzugs med pa'i khams gcig tu bsdus pa ni khams gsum ste /
der skyes pa'i sems can ni khams gsum du skyes pa'i sems can no / /
de lta bu'i sems can de dag thams cad bsad kyang ngan song gsum du skye bar mi 'gyur ba ste /
kyang zhes bya ba'i sgras ni nyung zad cig bsad pas ni shin tu yang ngan song du skye bar mi 'gyur ro zhes ston pa yin no / /
ci'i phyir mi 'gyur zhe na /
'dul ba'i dbang gi phyir zhes bya ba gsungs te /
'dis sems can rnams 'dul bar 'gyur bas na 'dul ba ste /
gang gi bsam pa rnam par dag cing snying rje'i rang bzhin du gyur pa des ni sems can rnams ngan 'gro la sogs pa'i sdug bsngal las bsgral bar bya ba'i phyir byed pa'i sems kyi rin po che gang yin pa de'i dbang zhes bya ba nus pa rgyur gyur par bya ba'i phyir ngan 'gror skye bar mi 'gyur zhing myur du bla na med pa yang dag par rdzogs pa'i byang chub ces bya ba /
de bzhin gshegs pa rnams kyi ye shes rtogs shing mngon par rdzogs par sangs rgyas par 'gyur ba ste /
mngon sum du byed par 'gyur ro zhes bya ba'o / /
de ltar de nas ma rungs pa 'dul ba zhes bya ba nas brtsams te /
mngon par rdzogs par 'tshang rgya bar 'gyur ro zhes bya ba 'di'i bar gyi bshad pa don gzhan la dgongs pa'i tshul gyis ni dang po'i sbyor ba zhes bya ba'i ting nge 'dzin gsungs pa yin no / /
da ni de nas zhes bya ba la sogs pa khro bo'i dkyil 'khor gyi mchog ces bya ba'i ting nge 'dzin gsungs pa yin te /
de nas zhes bya ba'i sgras ni de ma thag pa'i don ston par byed pa'i tshig ste /
dang po'i sbyor ba'i rjes thogs nyid la zhes pa'o / /
lag na rdo rje ni rdo rje sems dpa'o / /
chos nyid 'di'i don zhes bya ba ni shes rab kyi pha rol tu phyin pa'i don bshad ma thag pa'o / /
rgya cher ston cing zhes bya ba ni hU~M zhes bya ba'i yi ge dang /
sprul pa ston par mdzad cing gsal bar mdzad pa'o / /
'jig rten gsum las rnam par rgyal ba'i rdo rje zhes bya ba'i phyag rgya bcings nas zhes bya ba ni /
lag ngar rdo rjer byas nas ni / /
mthe'u chung lcags kyur bcing bar bya / /
mdzub mo gnyis kyis bsdigs nas ni / /
'jig rten gsum las rgyal zhes bya / /
zhes bya ba ni /
'jig rten gsum las rnam par rgyal ba'i rdo rje zhes bya ba'i phyag rgya ste /
de bcings nas thugs ka'i phyogs su rdo rje dril bu 'bar ba rdo rje dang bcas pas bsdams nas snying po 'di gsungs so zhes bya bar sbyar ro / /
ji lta bu'i rdo rje'i snying po gsungs she na /
khro gnyer dang zhes bya ba la sogs pa gsungs te /
khro gnyer las byung ba'i dpral ba'i phyogs su bsnyer ba dang bcas pa ni gnyer ma'o / /
smin ma gnyis 'degs pa ni smin ma bteg pa ste /
de yang shes par zad do / /
khro gnyer dang bcas pa dang /
smin ma bteg pa ni khro gnyer dang bcas shing smin ma bteg pa ste /
de gnyis dang lhan cig gnas pa ni /
khro gnyer dang bcas shing smin ma bteg ste 'bar bar lta ba zhes bya'o / /
sems can tshar gcod pa'i phyir zhe sdang ni khro zhing zhes bya'o / /
gzhan dag skrag par bya ba'i phyir cung zad dgod par ni dgod pa'o / /
zhal las mche ba cung zad bton nas gnas pa ni mche ba cung zad gtsigs pa ste /
de ltar na tshul de lta bus 'bar bar lta ba la /
pad+ma'i gdong khro ba dang bcas pas dgod cing mche ba cung zad gtsigs pas 'jigs su rung ba'i zhal gyi pad+ma gang la mnga' ba 'di la de skad ces bya ste /
phyag na rdo rje / /
de ni de lta bur gyur pa 'ba' zhig tu yang ma zad kyi /
g.yon brkyang ba'i tshul du gnas pas gnas nas zhes bya ba ste /
g.yon pa'i byin pa brkyang nas /
pus mo g.yas pa dgug pa'i tshul gyis gnas pa las bar du mtho lngas chod par 'jog pa 'di ni /
g.yon brkyang ba'i gnas pas gnas pa'i mtshan nyid do / /
des bzhugs pas na g.yon brkyang ba'i tshul du gnas pas gnas nas zhes bya ba'o / /
de ltar bzhugs nas /
ming ji skad ces bya ba'i snying por gsungs she na /
rdo rje hU~M zhes bya ba gsungs te /
rdo rje ni byang chub chen po'i mtshan nyid kyi sems te /
stong pa nyid ni rdo rjer bshad /
ces gsungs pa'i phyir ro / /
de las byung ba'i khro bo ni rdo rje hU~M mdzad de /
de ston par byed pa'i sgra hU~M gi gzugs can yang rdo rje hUM mdzad yin no / /
ming de skad ces btags pa'i nges pa'i ye shes dang /
de ston pa'i sgra'i gzugs can ni snying po'o / /
'di zhes bya ba ni blo la bzhag nas smras pa'o / /
gsungs so zhes bya ba ni bka' stsal par gyur pa'o / /
hU~M zhes bya ba ni ha dbyangs kyi yi ge lnga pa dang bcas pa la thig le dang ldan pa ni rdo rje hU~M mdzad yin par shes par bya'o / /
de nas 'di gsungs pa tsam gyis zhes bya ba ni hU~M zhes bya ba gsungs pa tsam gyis te /
bcom ldan 'das phyag na rdo rjes bka' stsal pa tsam gyis so / /
'jig rten gsum po thams cad kyi / /
zhes bya ba ni /
phyogs bcu na gnas pa'i 'dod pa'i khams la sogs pa ste /
khams gsum po ma lus pa de dag thams cad las /
dbang phyug chen po la sogs pa nas /
chu lha'i mthar thug pa'i bar du'o / /
'jig rten gsum po ni sa 'og dang /
sa steng dang /
mtho ris pa ste /
sa la gnas pa'i 'jig rten pa dang /
lha yul na gnas pa'i 'jig rten dang /
bar snang la gnas pa'i 'jig rten no / /
de la gang bdag por gyur pa'i rgyal po rnams ni 'jig rten gsum gyi bdag po rnams so / /
yang dag par bkug ste zhes bya ba ni phyogs bcu dag nas bkug pa'o / /
ltung bar mdzad nas zhes bya ba ni /
de nas ltung bar mdzad nas dkyil 'khor du bcug pa'o / /
mtshan ma med par byas pa ni rnam par rgyal bar mdzad pa ste /
rdo rje lcags sgrog gis bcings nas /
rdo rje 'bebs pas phab ste dpang du byas nas btags te /
rang dbang du mdzad nas btul zhing rjes su btul te /
ltung bar byas pa las blangs nas rdo rje lcags sgrog gis bcings te /
slar yang dam tshig gis bcings nas /
gsum la skyabs su 'gro ba dang /
byang chub tu sems bskyed pa dang /
sems can gyi don yongs su mi gtong ba la bzhag par gyur to zhes bya ba'i don to / /
dbang phyug chen po u ma dang bcas pa rnam par sbyang bar bya ba'i phyir /
bcom ldan 'das kyi zhabs gnyis kyis mnan par mdzad pa ste /
lhag ma rnams ni go sla'o / /
de nas rdo rje khro bo'i rdo rje las zhes bya ba la sogs pa la hU~M zhes bya ba gsungs pa'i rjes thogs nyid la /
bcom ldan 'das kyi phyag na gnas pa'i rdo rje rtse bzhi pa 'bar ba las ji skad du bshad pa'i rang bzhin can gyi khro bo chen po rnams byung nas /
dang po'i dkyil 'khor gyi tshul gyis bzhugs so zhes bya bar sbyar ro / /
de rnams kyi khyad par du bya ba ni phyag na rdo rje dang 'dra ba la zhes bya ba la sogs pa yin te /
phyag na rdo rje zhes bya ba rdo rje hUM mdzad dang 'dra ba'i bdag nyid kyi sku gang la mnga' ba de la de skad ces bya'o / /
bdag nyid kyi dngos po 'ba' zhig phyag na rdo rje dang 'dra bar ma zad kyi /
kha dog dang rgyan dang mtshon cha sna tshogs pa bsnams pa zhes bya ste /
sku mdog sngon po dang /
ser po dang /
dmar po dang /
ljang gu dang /
dkar po ste /
kha dog sna tshogs pa dang /
gdu bu dang /
rna rgyan dang /
dpung rgyan dang /
cod pan la sogs pa rgyan rnam pa sna tshogs dang /
rdo rje la sogs pa'i mtshon cha rnams te /
de lta bu'i sna tshogs shing tha dad pa bsnams pa dang /
de dag de lta bu'i tshul can 'ba' zhig tu yang ma zad kyi /
rnam par 'gyur zhing rdo rje mche ba gtsigs pa /
tshems kyi sgros gnon pa smin ma mi bzad cing khro gnyer bsnyer ba /
spyan dang dbu skra dang ag tshom 'bar ba dang /
zhal 'jigs pa zhes bya ba ste /
rnam par 'gyur ba'i mche ba g.yo la /
rdo rje ltar mi phyed pa'i mche ba ni rnam par 'gyur ba'i rdo rje mche ba zhes bya'o / /
de dag gis gtsigs shing shin tu khro bas tshems kyi sgros gnon pa ste /
ma mchu mnan pa gang yin pa de la de skad ces bya'o / /
smin ma mi bzad cing khro gnyer bsnyer bas 'jigs su rung ba gang yin pa de la de skad ces bya'o / /
de bzhin du spyan dang /
dbu skra dang /
ag tshom 'bar bas zhal 'jigs pa dang bcas shing 'jigs su rung ba gang yin pa de la de skad ces bya ste /
smin ma mi bzad pa dang /
khro gnyer bsnyer ba yang yin la /
spyan dang dbu skra dang /
ag tshom 'bar ba dang /
zhal 'jigs pa yang yin pas na /
smin ma mi bzad pa'i khro gnyer bsnyer ba /
spyan dang /
dbu skra dang /
ag tshom 'bar ba /
zhal 'jigs pa zhes bya ba la /
rnam par 'gyur ba'i rdo rje mche ba gtsigs pa /
tshems kyi sgros gnon pa ni yang khyad par gyi mtshams sbyor ba'o / /
rdo rje dang zhes bya ba la sogs pa la /
rdo rje ni rtse mo bzhi pa'i rdo rje 'bar ba'o / /
lcags kyu ni rdo rjes mtshan pa'o / /
zhags pa ni shes par zad do / /
mtshon cha zhes bya ba ni /
tshig snga ma rnams dang /
tshig 'og ma rnams la re re zhing yang sbyar bar bya'o / /
dbyig pa dang /
ral gri dang /
kha T+wAM ga dang /
gri rings dang /
chu gri ni go bar zad do / /
de dag ni phyag na bsnams pa gang yin pa de la de skad ces bya'o / /
khro bo chen po hUM mdzad ces bya ba ni /
bcom ldan 'das rdo rje hUM mdzad kyi phyag na bsnams pa'i rdo rje las 'byung ste /
bcom ldan 'das phyag na rdo rje zhes bya ba rdo rje sems dpa'i dang po'i dkyil 'khor gyi tshul gyis bzhugs shing gnas par gyur to / /
lha la sogs pa de rnams kyang zhes bya ba ni /
khyab 'jug nas brtsams te /
chu lha'i bar du phyi'i dkyil 'khor gyi khyams kyi nang du rim gyis gnas par bya'o / /
ci zhig byas nas gzhag par bya zhe na /
rang gi dkyil 'khor gyis byin gyis brlabs nas zhes bya ba gsungs te /
lha la sogs pa de dag rang gi dkyil 'khor la gnas pa'i khro bo'i cha lugs la zhugs nas /
rang gi dkyil 'khor las bkug ste /
phyi'i dkyil 'khor gyi khyams kyi nang du gzhag par bya'o / /
gdon la sogs pa de dag kyang zhes bya ba ni /
srin po la sogs pa'i gdon rnams nas brtsams te /
nad dang yams dang rims dang /
dug dang /
ngan song la sogs pa thams cad do / /
dkyil 'khor gyi phyi rol na gnas so zhes bya ba ni /
phyi'i dkyil 'khor bskor nas kun du gnas so zhes bya ba'i don to / /
de nas phyag na rdo rje zhes bya ba nas brtsams te /
phyi rol na gnas so zhes bya ba'i bar gyi don gzhan pa'i dgongs pas ni khro bo'i dkyil 'khor gyi mchog ces bya ba'i ting nge 'dzin gnyis pa gsungs pa yin no / /
de nas 'dus pa sngon du 'gro ba ni gsum pa yin par shes par bya'o / /
dbang bskur ba dang dam tshig thob pa rnams kyi bzlas brjod dang bsgom par bya'o zhes bya ba'i tshig 'di'i don bstan par bya ba'i phyir /
de nas zhes bya ba la sogs pas slob dpon gyi las kyi cho ga dang slob ma zhugs pa la sogs pa'i cho ga rgyas par gsungs pa yin no / /
de nas zhes bya ba ni de ma thag par ston pa'i tshig ste /
sngar bsnyen pa byas pa'i rjes thogs nyid la'o / /
bcom ldan 'das zhes bya ba ni rdo rje hU~M mdzad do / /
de bzhin gshegs pa thams cad kyi thugs rje chen po ni mi dmigs pas sems can thams cad la khyab par mdzad pa'o / /
de las byung ba'i thabs kyi khro bo'i gzugs can ni khams gsum rnam par rgyal ba la sogs pa'i khro bo'i tshul te thun mong ngo / /
de la dmigs pa ni rdo rje dang 'dra bar mi phyed pa gang yin pa de la ming de skad ces bya ste /
ting nge 'dzin de la snyoms par zhugs pa ni mngon sum du mdzad pa'o / /
khams gsum po mtha' dag ni khams gsum ma lus pa'o / /
de las gang gi rnam par rgyal bar byas pa ni de na gnas pa'i dbang phyug chen po la sogs pa rang dbang du byas pa de ni khams gsum po mtha' dag las rnam par rgyal ba rdo rje ste rdo rje'i rigs so / /
de'i byin gyis brlabs pa ni dkyil 'khor chen po ste /
de skad ces bya ba'i ming gang la yod pa de gsungs pa'o / /
'di zhes bya ba ni blo la gzhag pa'i dkyil 'khor ro / /
gsungs so zhes bya ba ni smras pa ste /
dkyil 'khor gyi rnam pa la thugs rtse gcig tu mdzad nas /
dkyil 'khor gsungs so zhes bya ba'i don to / /
'dis ni dkyil 'khor bsgoms pas mtshan ma thob nas dkyil 'khor bri bar bya'o zhes ston pa yin no / /
de nas zhes bya ba ni bshad ma thag pa'i don ston pa ste /
sngon du bsnyen pa'i mtshan ma thob pa'i rnal 'byor pas ji skad bshad pa'i dkyil 'khor gyi dbus su 'dug ste /
ting nge 'dzin gsum rnam par bsgom pa'i rjes thogs nyid la'o / /
de bas na zhes bya ba ni rgyu ste /
gang gi phyir dkyil 'khor du ma zhugs par skal ba med pa'i sems can la sangs rgyas dang byang chub sems dpa' rnams bstan pa'i skal ba yod pa ma yin no / /
de bas na skal ba med pa de rnams kyi bag chags bskyed par bya ba'i phyir /
yang dag cing phyin ci ma log par phul du byung bas legs par bshad par bya'o zhes pa'o / /
de gang zhe na rdo rje dkyil 'khor zhes bya ba gsungs te /
rdo rje chen po'i rigs dang dbyer mi phyed pas na rdo rje ste de'i dkyil 'khor ro / /
khyad par ji lta bu zhe na /
dam pa ste zhes bya ba ste /
sems can ma rungs shing gdug pa rnams gdul bar bya ba'i phyir /
gnyis su med pas na dam pa ste mchog go / /
ming ji skad du bya zhe na /
khams gsum rnam par rgyal ba zhes bya'o / /
las ci zhig byed ce na /
gdug pa chen po 'dul bar byed pa'o zhes bya ste /
'dis gdug pa rnams 'dul bas na 'dul ba'o / /
phyogs bcu thams cad du khyab pas na chen po ste /
'dul ba yang yin la chen po yang yin pas na 'dul ba chen po ste /
bcom ldan 'das rdo rje hU~M mdzad do / /
de dkyil 'khor chen po gang du 'dul ba mdzad pa de ni gdug pa chen po 'dul byed pa zhes bya ba ste /
gdug pa thams cad rang gi bka' la nges par sbyar ba zhes bya ba'i don to / /
dkyil 'khor dang po'i sbyor ba yis / /
phyi yi dkyil 'khor bri bar bya / /
zhes bya ba ni rdo rje sems dpa'i dkyil 'khor chen po'i dbyibs kyi phyi ma'i dkyil 'khor 'di dag thams cad bri bar bya'o / /
de yi nang gi dkyil 'khor ni / /
dkyil 'khor brgyad pa dag dang mtshungs / /
zhes bya ba ni bshad ma thag pa'i phyi'i dkyil 'khor de'i nang du ste /
dbus su 'khor lo'i dkyil 'khor ji skad du bshad pa dkyil 'khor brgyad pa dang mtshungs shing 'dra bar bri bar bya ste /
phyi'i dkyil 'khor gyi phyed kyi tshad la ji skad du bshad pa'i ka ba brgyad dang ldan pa /
rdo rje'i phreng ba zlum pos bskor ba'i dkyil 'khor bri bar bya'o zhes bya ba'i don to / /
de yi dbus su khro bo che / /
phyag na rdo rje gzhag par bya / /
zhes bya ba ni /
dkyil 'khor brgyad pa dang mtshungs pa'i dbus ma'i dkyil 'khor de'i dbus su bcom ldan 'das rdo rje hU~M mdzad hU~M zhes bya ba zlos shing nam mkha'i phyogs las phab ste /
lugs ma dang /
brkos ma la sogs pa'i gzugs brnyan dang lhan cig gcig tu gzhag par bya'o / /
de ji lta bur dgod par bya zhe na /
sangs rgyas phreng ba la sogs pas spras zhes bya ba la sogs pas khyad par du byas pa yin te /
sangs rgyas dang /
rin po che dang /
pad+ma dang rdo rje 'bar brtse bzhi pa'i phreng ba la sogs pa dang ldan pa'i dbu rgyan dang /
gzhan dag gdu bu dang /
snyan cha la sogs pas brgyan pa ni /
sangs rgyas phreng ba la sogs pas spras zhes bya'o / /
ut+pal sngon po'i mdog 'dra ba / /
zhes bya ba ni sku mdog ut+pal sngon po dang 'dra ba'o / /
zhal ni cung zad mche ba gtsigs / /
zhes bya ba ni /
mche ba cung zad byung ba ni mche ba cung zad de /
de gnyis gtsigs pa'i zhal dang bcas pa gang yin pa de la de skad ces bya'o / /
khro ba dang bcas par gnas pas na khro bcas te /
zhe sdang dang bcas pa zhes bya ba'i don to / /
khro bo dang bcas pa yang yin la /
bzhad pa'i zhal mnga' ba yang yin pas na khro bcas bzhad pa'i zhal mnga' ba'o / /
g.yon brkyang ba ni bshad zin to / /
des mdzes par gyur pa'i gnas pa gang yin pa de ni g.yon brkyang bas legs par bzhugs pa zhes bya'o / /
rdo rje khu tshur gnyis las byung ba'i rdo rje dril bu dang bcas pa ni /
khams gsum rnam par rgyal ba ji skad du bshad pa'i mtshan nyid can ni rdo rje hU~M mdzad do / /
de gang gis bsdus shing bcings pa de ni rdo rje hU~M mdzad bsdus pa'o / /
g.yon gyi zhes bya ba la sogs pa ni go sla'o / /
'bar phreng 'khrigs pa'i 'od ldan pa / /
zhes bya ba ni /
mched cing 'phro ba ni 'bar ba'o / /
de'i phreng ba ni 'bar ba'i phreng ba ste /
de nyid phan tshun du 'gro bas na la 'khrigs pa'i 'od gang yin pa de la de skad ces bya'o / /
'bar ba'i phreng bas kun du 'khrigs par gyur pa nyid kyis 'od dang ldan zhing 'bar bar gyur la rab tu 'bar bas na 'od dang ldan pa'o / /
de lta bur gyur pa'i /
sa sogs bcas pa'i khams rnams kyis / /
khro bo kun du gzhag par bya / /
zhes bya ba ste /
de'i phyogs dang mtshams rnams su rdo rje 'dzin pa la sogs pa'i khro bo brgyad sa la sogs pa dang bcas pa'i khyams las byas pa hU~M nyid kyis gzhag par bya'o / /
gang gi phyir lha thams cad kyi sngags ni 'dir yi ge hU~M zhes bya ba yin pa'i phyir / /
'bar phreng 'khrigs pa'i 'od ldan pa / /
zhes bya ba ni go bar zad do / /
'khor lo de yang zhes bya ba la sogs pa ni go sla'o / /
slar yang gsal bar bya ba'i phyir /
bri ba'i cho ga bshad par bya ste /
bcom ldan 'das rdo rje hU~M mdzad kyi sbyor bas rnal 'byor chen po byas la /
dam tshig gsum bsgom pa nas brtsams te /
dkyil 'khor 'di ji srid du mngon sum du mthong bar gyur pa'i bar du bsgom par bya'o / /
de nas ji skad du bshad pa'i dkyil 'khor gyi dbus su dam tshig gsum bsgoms la /
bar snang gi phyogs su snga ma bzhin du yang dag par gzhag par bya ste /
nyi ma 'char ba'i dus su legs par thig gdab par bya'o / /
'di'i phyi'i dkyil 'khor ni rdo rje sems dpa'i dkyil 'khor dang 'dra'o / /
de'i nang du de'i phyed kyi tshad kyi thig rdo rje zlum por dkyil 'khor brgyad pa dang 'dra ba rdo rje 'bar ba 'od kun du 'khrigs par phyi dang nang du bcas pa'i dkyil 'khor bri bar bya'o / /
de nas lha thams cad kyi gnas su sna tshogs pad+ma'i gdan byas pa'i dbus su rdo rje hU~M mdzad ji skad du bshad pa bzhag la /
de'i shar phyogs kyi cha la rdo rje yid las byung ba'i gnas su khro bo rdo rje 'dzin pa sku mdog dmar po /
lhor kI li kI la'i gnas su lcags kyu 'dzin pa sku mdog ljang gu /
nub tu rdo rje dran pa'i gnas su ral gri 'dzin pa sku mdog sngon po / /
byang du rdo rje bsnyems pa'i gnas su zhags pa 'dzin pa sku mdog ser po dgod par bya'o / /
shar lho la sogs pa'i mtshams rnams su dbyig pa dang /
kha T+wAM ga dang /
gri rings dang /
chu gri 'dzin pa'i khro bo rnams rim bzhin du rdo rje 'dzin pa la sogs pa dang sku mdog mthun par bri bar bya ste /
de dag thams cad kyang g.yon brkyang ba'i gnas pas bzhugs pa la /
g.yon pa khro bo'i khu tshur thugs ka'i phyogs su bzhag nas sdigs mdzub bsgreng ba la brtson pa /
g.yas pa rdo rje khu tshur gyis rang gi mtshan ma bsdams shing stang stabs dang bcas pa bzhugs pa'o / /
phyi'i mtshams bzhi'i lha'i snam bu la sgeg mo la sogs pa'i khro mo bzhi de bzhin du bri bar bya'o / /
shar phyogs kyi sgor mda' dang gzhu /
lho'i sgor ral gri /
nub tu rdo rje /
byang gi sgor mdung rtse gsum pa dgod pa'o / /
phyi'i dkyil 'khor gyi khyams su dbang phyug chen po chung ma dang bcas pa ma gtogs par rdo rje sems dpa'i dkyil 'khor gyi tshul gyis 'dod pa'i khams kyi dbang phyug la sogs pa nas chu lha'i mthar thug pa'i bar du bri bar bya ste /
'dir thams cad kyang hU~M zhes bya bas yang dag par dgod par bya'o / /
khyams kyi phyi rol du dkyil 'khor gyi nye 'khor kun du phreng ba sna tshogs dang ba dan sngon po dril bu btags pa rtse mo sna tshogs pas bskor bar gzhag par bya'o / /
de nas 'jug pa zhes bya ba ni /
yang dag par de ltar bris nas dkyil 'khor rdzogs pa dang /
cho ga thams cad kyi dkyil 'khor gang dag tu 'das ma thag pa'i cho ga thams cad kyis 'jug na /
'dir slob dpon ji ltar 'jug par bya zhe na /
sngon po zhes bya ba la sogs pa gsungs te /
kha dog sngon po dang ldan pa'i ras zung blangs la /
gcig gis smad g.yogs bya /
gnyis pas stod g.yogs byas la /
gsum pas ze'u kha bcings pa ste /
de ltar gos sngon po bgos par gyur nas zhugs na /
bcom ldan 'das kyis rdo rje slob dpon byin gyis rlob par 'gyur ro zhes bya bar sbyar ro / /
de lta bur byas pa 'ba' zhig tu yang ma zad kyi khros pas zhes bya ba ste /
dpal rdo rje khro bo hU~M mdzad kyi nyams dang ldan pa ni khros pa'o / /
de yang rdo rje bsdams pa nang du bcings la sor mo rnams nang du 'bar ba lta bur bzhag ste /
mthe bong rdo rje bsgreng ba 'di ni rdo rje dam tshig gi phyag rgya ste /
de 'dzin cing bdag gir byed pa gang yin pa de ni rdo rje dam tshig gi phyag rgya yongs su 'dzin pa ste /
dam tshig phyag rgya bcings pa dang bcas pas dpal rdo rje hU~M mdzad du bdag nyid lhag par mos par bya'o zhes bya ba'i don to / /
de ltar dam tshig gi phyag rgya bcings pa dang bcas pa'i rdo rje hU~M mdzad kyi nga rgyal dang ldan par gyur pas /
dkyil 'khor 'dir gzhug pa'i rnal 'byor pa la ni /
bcom ldan 'das rdo rje hU~M mdzad kyis rdo rje rigs kyi slob dpon du byin gyis rlob par mdzad do / /
deng nas brtsams te zhes bya ba ni /
dkyil 'khor du 'jug pa de nas nye bar bzung ste /
sdig pa thams cad las rnam par grol zhing zhes bya ba mtshams med pa la sogs pa sdig pa thams cad dang bral zhing mi gsod par 'gyur ro / /
de nyid kyis ni mi tshugs pa ste /
zil gyis mi non pa dang /
khams gsum thams cad na spyod pa'i dbang phyug chen po la sogs pa yang hU~M zhes bya ba tsam gyis tshar gcod par nus pa dang /
phan 'dogs par nus pa ste /
de dag nyid la bde ba dang yid bde ba ster bas na phan 'dogs pa dang /
dpal rdo rje hU~M mdzad dang 'dra bar thams cad las rgyal ba dang /
'jig rten gsum po thams cad las rnam par rgyal bar 'gyur zhing /
hU~M zhes bya ba tsam gyis dbang phyug chen po la sogs pa rang dbang du byed pa'i phyir ro / /
dngos grub thams cad 'grub par 'gyur ro zhes bya ba ni phyag rgya chen po'i dngos grub thob par 'gyur ba'o / /
slob dpon gyi las kyi cho ga'o / /
de nas slob ma de bzhin du bcug ste zhes bya ba ni slob dpon gyi las kyi cho ga'i 'og tu rang gi 'jug pa'i tshul gyis slob ma gzhug par bya ste /
bcug nas de'i 'og tu de rnams la hU~M zhes bya ba sbyin no / /
ji ltar 'dir snying po sbyin par bshad pa de bzhin du rdo rje sems dpa' la sogs pa'i rigs kyi dkyil 'khor thams cad du yang shes par bya'o / /
de nas rdo rje rnon po rtse bzhi pa 'bar ba sbyin la zhes bya ba ni dbu rgyan gyi dbang bskur ba'i 'og tu rdo rje rnon po rtse bzhi pa 'bar ba hU~M zhes bya bas sbyin par bya ste /
hU~M zhes bya bzlos shing /
rdo rje ming gi dbang bskur bas dbang bskur bar bya'o / /
de ltar dbang bskur nas dngos grub kyi rdo rje brtul zhugs sbyin par bya ste zhes bya ba ni /
'di ni zhes bya ba la sogs pas sbyin par bya'o / /
de nas de bzhin du dbyung bar bya'o zhes bya ba ni rdo rje sems dpa'i dkyil 'khor chen po las bshad pa bzhin du cho ga rnams rjes su spyad la /
dkyil 'khor nye bar bsdu ba ji lta ba bzhin du bya ste dbyung bar bya'o zhes bya ba'i don to / /
'di dag gi don slar yang bshad par bya ste /
de ltar dkyil 'khor bris nas ji skad du bshad pa'i bcom ldan 'das rdo rje hU~M mdzad kyi sbyor ba dang /
yang rang gi sbyor bas rnal 'byor chen po byas la 'jug pa'i dam tshig gi phyag rgyas yongs su bzung ba'i rdo rje dang /
me tog gi yal ga las rnam par rgyal ba'i bum pa dang /
lha thams cad kyi bum pa dang /
bum pa gang ba rnams la hU~M zhes bya ba re re zhing lan brgya rtsa brgyad yongs su bzlas la dkyil 'khor gyi sgo bzhi phye ste /
rdo rje bsdu ba byas nas /
bcom ldan 'das kyi phyag rgya chen po bsgom zhing /
mtshan brgya rtsa brgyad pas yang dag par bstod de /
gsang ba'i lcags kyu dang /
hU~M zhes bya bas bcom ldan 'das 'khor dang bcas pa dkyil 'khor du bcug la /
rdo rje gnod sbyin gyis bgegs bskrad ba dang /
mtshams dang dkyil 'khor bcing ba dang /
rab dang dra ba dag byas nas rdo rje khu tshur gyis dkyil 'khor gyi sgo bzhi bcings la /
rdo rje bsrung bas bsrung ba thams cad go cha bskon te /
hU~M zhes bya bas mchod yon phul la /
dam tshig gi phyag rgyas hU~M dr-i sh+ya dzaHhUM boM hoHsa ma ya s+t+waM /
sa ma ya s+t+waM a hoM hUM /
zhes bya bas bsgrub par bya ste /
'jug pa'i phyag rgya nyid ni dam tshig gi phyag rgya'o / /
de nas rang gi lce la rdo rje bsam zhing bcom ldan 'das rdo rje hU~M mdzad la sogs pa'i ljags la hU~M bsam par bya ste 'di ni chos kyi phyag rgya'o / /
a zhes bya ba rang gi snying gar sna tshogs rdo rje bsams la /
bcom ldan 'das rdo rje hU~M mdzad la sogs pa'i las kyi phyag rgya hU~M zhes bya ba nyid zlos shing bstan par bya'o / /
rdo rje khu tshur gnyis bcings te /
g.yon pa'i khu tshur gyis snyims pa byas la g.yas pas rdo rje gsor ba 'di ni bcom ldan 'das rdo rje hU~M mdzad kyi las kyi phyag rgya'o / /
gzhan rnams ni phyag rgya chen po nyid dang 'dra'o / /
de nas rdo rje dril bu dang /
rdo rje rtse bzhi pa blangs la bris pa dang /
rjes su mthun par rdo rje hU~M mdzad kyi phyag rgya chen por bsam pa dang /
gzhan rnams kyi yang bsam par bya'o / /
de nas rdo rje sems dpa'i dbang bskur bas /
rdo rje phreng ba gsum gyis dbang bskur ba dang /
bcom ldan 'das rdo rje hU~M mdzad dbang bskur bar bya zhing rdo rje 'dzin pa la sogs pa ni sangs rgyas lnga'i cod pan gyi rdo rje phreng ba'i dbang bskur ba'i phyag rgya dag gis dbang bskur ro / /
de nas de bzhin du mchod yon phul la bum pa dang bum pa gang ba dang /
na bza' dang bla re la sogs pa phul la /
me tog gi shing la sogs pa mchod pa rnam pa lnga'i mchod pa byas la /
phyi rol du glu dang gar dang rol mo dang /
rta dang glang po che dang /
ba lang gi chu rnams kyis kyang mchod par bya'o / /
de nas khro bo'i mtshon cha la sogs pa mchod pa rnam pa bcu gnyis kyis yang dag par mchod pa /
yid kyi mchod pa byas te /
phyi rol du gtor ma byin la sbyin sreg bya'o / /
de nas ras sngon po la rdo rje gnod sbyin yongs su bzlas te /
de nas smad g.yogs dang stod g.yogs ze'u kha dag byas la /
yang gcig la rdo rje lcags kyu dang /
zhags pa dang /
lcags sgrog dang 'bebs pa yongs su bzlas pas rang gi gdong g.yogs te /
phyag 'tshal ba la sogs pa sngon du 'gro bas sdom pa gzung bar bya'o / /
de nas de bzhin du byang chub tu sems bskyed de /
rdo rje rtse bzhi pa 'bar ba snying gar de bzhin du gzhag la /
snga ma bzhin du shar sgo la mngon par phyogs pa'i phyi rol na gnas pa'i bum pa'i chus bdag nyid dbang bskur nas 'jug pa'i dam tshig gi phyag rgya bcing la de nyid kyis me tog gi phreng ba blangs te /
badzra badzra hU~M zhes zlos shing dkyil 'khor du 'jug par bya'o / /
shar phyogs kyi sgor oM badzra aM ku sha ma hA kro d+ha A kaR+Sha ya sarba sa ma yA hU~M dzaHzhes bya ba dang /
rdo rje lcags kyus bdag nyid dgug par bya'o / /
lhor oM badzra pA sha ma hA kro d+ha pra be sha ya sarba sa ma yA hUM hU~M zhes bya ba dang gzhug bar bya'o / /
nub tu oM badzra s+phoT ma hA kro d+ha ban+d+ha ban+d+ha sarba sa ma yA hU~M baM zhes bya bas bcing bar bya'o / /
byang phyogs kyi sgor zhugs te /
oM badzra A be sha ya ma hA kro d+ha A be sha ya sarba sa ma yA hU~M a zhes bya bas bdag nyid dbang du bya'o / /
de nas shar phyogs kyi sgo nas dkyil 'khor du zhugs la /
ma hA ra ta /
su dr-iD+ha /
su to Sho /
su su kho /
badzra satwa /
Ad+ya sid+d+h+ya maM /
zhes brjod par bya'o / /
de nas rdo rje gsor zhing khros pas khro gnyer dang 'dzum pa dang bcas pas phyag bya'o / /
de nas slob dpon cher khros shing / /
rdo rje can gyi slob ma mchog /
rdo rje hU~M mdzad sdigs mdzub dang / /
hU~M zhes bya bas rab tu sbyar / /
rdo rje snyems pa 'dzin gyur cing / /
khro bos 'dul ba de lta bus / /
rdo rje 'dzin chen mnyes 'gyur zhing / /
dgyes pa yang ni rab tu 'gyur / /
yang 'jug pa'i phyag rgya bcings te /
bskor ba lan gsum byas la /
bcom ldan 'das kyi spyan sngar 'dug ste /
'di skad du zhes brjod par bya'o / /
'dod chags chen po bde ba che / /
rdo rje chen po nor che zhing / /
ye shes chen po las che ba / /
rdo rje sems dpar deng bdag 'grub / /
dzaHhU~M baM hoHpra sid+d+h+yA maM /
de nas rdo rje'i chu 'thungs la bdag nyid la dbab par bya ste /
a zhes bya ba lan brgya bzlas la /
yang rdo rje dbab pa'i dam tshig gi phyag rgya bcings nas /
badzra A be sha a /
zhes lan brgya rtsa brgyad brjod par bya'o / /
de nas yang g.yon pa'i khro bo'i khu tshur gyis sems ma rdo rje'i phyag rgya phye la /
hU~M a zhes bya ba lan brgya brjod na 'bab par 'gyur ro / /
de nas hU~M zhes bya bas me tog dor ro / /
de nas blangs la hU~M nyid kyis rang gi mgo la bcing bar bya'o / /
de nas de ltar babs par gyur pa dang /
'di ltar gdong g.yogs hU~M zhes bya ba nyid kyis dgrol bar bya'o / /
de nas hU~M mdzad kyi phyag rgya chen po bcings la /
bcom ldan 'das la khro bo'i lta bas blta zhing /
ji srid bcom ldan 'das kyis zhal bstan nas dngos grub thams cad stsal ba de srid kyi bar du bzlas brjod bya'o / /
de nas rdo rje thal mos bskor bas shis pa rjod par byed pa'i tshul du rang gi snying gar bzhag la /
mtshan brgya rtsa brgyad pas bstod pa byas nas /
khro bo'i mtshon cha la sogs pa gsang ba'i mchod pa rnam pa bzhis bcom ldan 'das 'khor dang bcas pa yang dag par mchod la glu dang gar dang rol mo'i mchod pas yang dag par mchod par bya'o / /
de nas yang phyag rgya chen por bsams la /
bcom ldan 'das la khro bo'i lta bas blta zhing /
rdo rje thal mos bskor bar phyag byas la /
me tog la sogs pa'i dbang bskur ba rnams kyang blang bar bya'o / /
de la dang po'i kho nar dam tshig gi phyag rgyas yongs su bzung ba'i rdo rje dang /
me tog gi yal ga las rnam par rgyal ba'i bum pa la sngags 'di bzlas brjod nyi shu rtsa gcig bya ste /
oM ma hA su kha zhes bya ba la sogs pa sngar bshad pa'i bum pa'i sngags bzlas brjod bya'o / /
de nas bdag nyid rdo rje hU~M mdzad du byin gyis brlabs la /
dam tshig gi phyag rgyas rnal 'byor chen po las bshad pa'i gnas rnams su rang gi lus la rdo rje hU~M mdzad la sogs pa yang dag par bzhag la /
phyi'i dkyil 'khor gyi nang du sna tshogs pad+ma'i steng du dbang phyug chen po chung ma dang bcas pa bris te /
de gnyis kyi steng du rdo rje hU~M mdzad kyi phyag rgya chen po g.yon brkyang ba'i gnas pas gnas par bsams la 'dug ste /
me tog la sogs pas bdag nyid yang dag par mchod la mchod yon blangs te /
mtshan brgya rtsa brgyad kyis bstod nas /
rdo rje khu tshur gyis rnam par rgyal ba'i bum pa las chu blangs la /
oM badzra a b+hi Shiny+tsa hU~M zhes bya ba dang /
des bdag nyid dbang bskur bar bya zhing chu de btung bar yang bya'o / /
de nas yang sangs rgyas kyi phreng ba'i dbang bskur ba'i phyag rgyas dbang bskur ba blangs pa la /
rin po che dang /
pad+ma dang /
rdo rje'i dbang bskur ba snga ma bzhin du blang bar bya'o / /
de nas lugs ma'am /
brkos pa'am /
byas pa'am /
bris pa'i dbu rgyan sangs rgyas dang /
rin po che dang /
pad+ma dang /
rdo rje'i phreng ba dang bcas pas phreng ba de bcings la re re zhing bzlas brjod brgya rtsa brgyad bya zhing rdo rje rin chen yang bzlas la des bdag nyid dbang bskur ba dar dpyangs dang bcas pa byas te /
rdo rje 'bar ba dang bdag po dang /
ming gi dbang bskur ba blang bar bya'o / /
de nas dngos grub kyi rdo rje'i ba rtul zhugs blang bar bya ste /
'di ni gdug pa 'dul byed pa'i / /
phyag na rdo rje'i rdo rje ste / /
ma rungs thams cad 'dul ba la / /
khyod kyis kyang ni rtag tu bcang / /
de nas phyi'i mchod pa rnams kyis bdag nyid yang dag par mchod la /
khro bo'i mtshon cha'i phyag rgya rnams kyis kyang mchod par bya'o / /
de ltar bdag nyid mchod nas /
de kho na nyid kyis rdo rje gzung bar bya zhing /
rtag tu 'dod chags las byung khro / /
rdo rje sems dpas 'dul ba'i phyir / /
rdo rje me ltar 'bar ba yang / /
rab tu 'jigs pa'i snying po yin / /
zhes bya ba ni de kho na nyid do / /
thams cad nam mkha'i mtshan nyid de / /
nam mkha' la yang mtshan nyid med / /
nam mkha' dang mnyam rnal 'byor pas / /
'di dag thams cad myur du bsgrub / /
ces bya ba ni chos te 'dis dril bu dkrol bar bya'o / /
de nas 'dis dam tshig gi phyag rgya chen por byin gyis brlabs la /
hU~M zhes bya ba zlos shing /
thams cad nam mkha' mchog sbyor bas / /
thams cad nam mkha' zhes smra zhing / /
rdo rje phyag rgyas rgyas btab la / /
khams gsum yang ni bza' bar bya / /
zhes bya ba ni dam tshig go / /
de nas bcom ldan 'das la phyag byas la sngags bzlas nas /
tshigs su bcad pa lnga pos rjes su gnang ba dang /
gzengs bstod pa dang /
lung bstan pa yang bcom ldan 'das las mnos la yang bdag la byin gyis brlab pa la sogs pa dang /
bzlas brjod byas nas phyag byas la /
'di skad ces brjod par bya ste /
bdag ming 'di zhes bya ba yi / /
rdo rje slob dpon dka' thub ches / /
sems can kun la phan pa'i phyir / /
slob ma rnams ni gzhug par bgyi / /
de nas slob ma rnams gzhug par bya ste /
slob dpon gyi las kyi cho ga'o / /
de nas rang gi sdom pa sbyin par 'os pa la sngar bshad pa'i tshul gyis dam tshig 'dzin du gzhug pa dang /
byang chub tu sems bskyed du bcug la /
de'i snying gar de bzhin du rdo rje bskyed nas /
de rdo rje hU~M mdzad du byin gyis brlabs la /
spos dang me tog la sogs pas mchod de /
yon gyi mchog blangs te /
shar sgo la bltas nas gnas pa'i bum pas dbang bskur la /
bdag nyid 'jug pa'i cho gas bcug la /
cho ga thams cad la rjes su spyad par bya'o / /
slob ma gzhug pa la sogs pa cho ga rgyas pa rdzogs so // //
rdo rje ni rdo rje'i rigs te /
de'i dkyil 'khor ni rdo rje'i dkyil 'khor ro / /
de ltar slob dpon gyi las kyi cho ga dang /
slob ma gzhug pa la sogs pa'i cho ga rgyas par bshad nas /
da ni dam tshig dang dbang bskur ba thob pa rnams la slob dpon gyis dngos grub kyi ye shes bslab par bya'o zhes bya ba 'di'i don bstan par bya ba'i phyir /
de nas sgrub pa ni zhes bya ba la sogs pa gsungs te /
de la ras la sngon du bsnyen pa la sogs pa'i sgrub pa ni ras la bcom ldan 'das zhes bya ba la sogs pa 'di nyid kyis gsungs pa yin te /
snga ma bzhin du thams cad byas la /
rdo rje bri ba'i phyag rgyas hU~M zhes bya ba zlos shing brtsam par byas la dkyil 'khor gyi tshul nyid kyis 'jig rten dang 'jig rten las 'das pa'i lha thams cad bri ba'am /
'dir gzhug par bya'o / /
de nas sgrub pa chen po la yang de bzhin te /
de bzhin du dngos grub mchog rnams ni zhes bya ba ni /
rdo rje sems dpa'i skabs su gsungs pa'i cho ga nyid kyis sangs rgyas nyid dam /
rdo rje 'dzin pa nyid 'dir bsgrub par bya ba'o zhes bya ba'i don to / /
de bas na de bzhin du dngos grub mchog rnams la ni zhes bya ba gsungs so / /
ras la bcom ldan 'das ji lta ba bzhin du byas nas zhes bya ba ni /
sngar bshad pa'i cho gas bcom ldan 'das rdo rje hU~M mdzad dpa' bo gcig pu bri ba'o / /
de'i mdun du lag pa gnyis kyis phyag rgya bcings te /
bzlas brjod 'bum bya'o zhes bya ba ni khams gsum rnam par rgyal ba'i phyag rgya lag pa gnyis kyis bcings ba'o / /
de nas zhes bya ba la sogs pa ni go sla'o / /
'di skad ston pa yin te /
dpal rdo rje hU~M mdzad kyi sbyor ba byas la /
bdag la byin gyis rlob pa la sogs pa ji lta ba bzhin du byas nas /
dam tshig gi phyag rgya bcings la /
dkyil 'khor du zhugs pa'i rjes thogs nyid la zla ba nya nas brtsams te /
nyin re sbyor bas ji srid zla ba gcig tsam gyi bar du bzlas brjod byas nas /
sngon du bsnyen pa byas par 'gyur ro / /
de nas zla ba nya la ji skad du gsungs pa'i tshul gyis ras las bcom ldan 'das rdo rje hU~M mdzad kyi dkyil 'khor sprul la /
mchod yon phul ba sngon du 'gro ba dang /
hU~M gis rang gi gnas su dgod par byas la /
rdo rje bri ba'i phyag rgya dang po nas brtsams te /
phyis ci bder dkyil 'khor gyi tshul du'am /
bcom ldan 'das dpa' bo gcig pu bris pa'am /
'dir gzhug par bya'o / /
de nas zla ba nya nas brtsams te bdag la byin gyis brlab pa la sogs pa'i sbyor bas bcom ldan 'das dkyil 'khor gyi tshul du ras la bzhugs su gsol la /
phyag rgya chen por bsams te /
nyin re'i sbyor bas ji srid zla ba gnyis pa'i nya la bab pa de srid kyi bar du dpag tu med pa'i bzlas brjod kyis bsgrub par bya'o / /
de nas de'i tshe mtshan thog thag bzlas brjod byas nas /
de nas nang bar bcom ldan 'das kyis zhal bstan nas /
sangs rgyas nyid dam rdo rje 'dzin pa nyid la sogs pa dngos grub thams cad stsol bar 'gyur /
dpa' bo gcig pu'i ras ris la yang sngar bshad pa'i cho ga rjes su spyad la /
phyag rgya chen po bcings te /
bzlas brjod 'bum bya'o / /
de nas zla ba nya la mtshan thog thag bzlas brjod byas nas tho rangs kha bcom ldan 'das kyis zhal bstan nas sangs rgyas nyid dam rdo rje hU~M mdzad nyid stsol bar 'gyur ro / /
ma bsgrubs par yang zhes bya ba ni dkyil 'khor du 'jug pa byas nas sngags bzlas te /
dam tshig gi phyag rgya bcings la zla ba gcig gi bar du bzlas brjod dpag tu med pa byas nas /
de'i rjes thogs nyid la snying po ma bsgrubs kyang las 'di dag byed par 'gyur ba'o / /
de bzhin du zhes bya ba ni bdag la byin gyis brlab pa la sogs pa byas te /
ji skad bshad pa thams cad gsad pa la ni rdo rje khro bo mthar byed kyis so zhes bya ba la sogs pa de nyid las gzhan du mi 'gyur ba'o / /
thams cad rjes su chags par bya ba dang zhes bya ba la sogs pa ni bstan pa'o / /
thams cad gsad pa la ni zhes bya ba la sogs pa ni 'di nyid kyi bshad pa'o / /
de bzhin du sngon du bsnyen pa bya zhing bdag la byin gyis brlab pa la sogs pa byas nas /
gdug pa thams cad gsad pa la ni khro bo rdo rje mthar byed kyis bya ste /
lnga po bsdus pa bcings nas bzlog nas /
kha'i grwa gnyis su mche ba ston pa'i tshul du gzhag par bya zhing gdug pa thams cad kyang mche ba gtsigs pa'i zhal nas nam mkha' dang mnyam pa'i rdo rje hU~M mdzad kyis zos par gyur par bsgom par bya ste /
'di ni rdo rje khro bo mthar byed do / /
thams cad rgyas gdab pa la ni / /
khro bo'i blta ba'i bzlas pas so zhes bya ba ni bsgrub par bya ba'i lus la rdo rje 'bar ba'i gzugs brnyan bskyed pa ni rgyas gdab pa'o / /
khro gnyer bsnyer zhing mig gdangs nas /
khro bas lta ba ni khro bo'i lta ba ste /
'dis rdo rje hU~M mdzad kyi phyag rgya bcings la /
hU~M zhes bya ba zlos shing bsgrub par bya ba la rgyas gdab par bya ste /
mig gnyis las rdo rje 'bar ba phyung la bsgrub par bya ba'i lus la dbab par bya ste /
de lta bus ni thams cad rgyas gdab par 'gyur ro / /
thams cad gzhig pa la ni rdo rje khros pas gzhig par bya'o zhes bya ba ni srin po la sogs pa'i gdug pa thams cad gzhig cing mi snang la mi mngon pa dang /
zas la sogs pa'i dngos po thams cad snang bar 'gyur ba las mi snang bar bya ba ni gzhig pa ste /
gsang ba'i rdo rje sor bzhi pa'i tshad blangs la bsgrub par bya ba gzhig pa'i bsam pas khros par gyur pa dang /
rdo rje khu tshur gyis g.yogs par bya ba ste /
de lta bus ni thams cad 'jig par 'gyur ro / /
thams cad nges par gnon pa la ni zhes bya ba ni dbang phyug chen po la sogs pa'i 'jig rten gsum po mtha' dag brgyal nas khas bub tu lhung bar gyur pa ni nges par gnon pa'o / /
de ji ltar 'gyur zhe na /
rdo rje khros pas phyogs der brdeg par bya'o zhes bya ba ste /
rang gi lag tu hU~M las rdo rje 'bar ba bsams la phyogs gang na bsgrub par bya ba gnas pa de la rang gi lag tu bsams pa'i rdo rje bsgrub par bya ba nges par gnon pa'i bsam pas bsnun par bya ste /
de lta bus ni rdo rjes bcom par 'gyur ro / /
yungs kar la sogs pa yang hU~M zhes bya bas rdo rje 'bar bar bsams te des phyogs der bsnun par bya'o / /
gnad thams cad ni go bar zad do / /
de rnams dbug pa ni rnam par gzhom pa'o / /
de ji ltar bya zhe na /
rdo rje phra mo 'bigs byed kyis so zhes bya ba gsungs te /
rdo rje hU~M mdzad kyi phyag rgya'i g.yas pa'i mdzub mo lcags kyus g.yon logs nas g.yon pa'i mdzub mo bzung la /
bsgrub par bya ba'i gnad nas drangs la /
rdo rje mdas nges par 'bigs par gyur par bsam par bya ste /
'di ni rdo rje phra mo 'bigs byed do / /
'dis nad thams cad 'bigs par 'gyur ro / /
thams cad kyi snying ni sems can thams cad kyi snying gi pad+ma'o / /
de rnams 'byin pa ni rdo rje hUM~M mdzad kyi sbyor bas bsgrub par bya ba'i lus la zhugs la /
de'i snying gi pad+ma khros par gyur pa dang dbyung bar bya ste /
de lta bus ni thams cad kyi snying 'byin par 'gyur ro / /
gdug pa thams cad tshar gcad pa ni srin po la sogs pa tshar gcod pa'o / /
de gang gis 'gyur zhe na /
khros pas rdo rje bskor bar bya'o zhes bya ba gsungs te /
de bzhin du bdag la byin gyis brlab pa la sogs pa byas nas /
rdo rje 'bar ba de kho na nyid kyis blangs la hU~M zhes bya ba zlos shing khros pas bskor la /
rdo rje 'bar ba de las rdo rje 'dzin pa la sogs pa'i khro bo rnams phyung ste /
de rnams kyis gdug pa thams cad gzir bar 'gyur ba dang /
bsreg pa dang /
rdo rje lu gu rgyud la sogs pas bcings par gyur par bsam par bya ste /
de lta bus ni gdug pa thams cad tshar gcod par 'gyur ro / /
gdug cing khros pa ni srog 'phrog pa'i ma rungs pa ste /
de rnams dgas pa ni gzhom pa'o / /
de ji ltar 'gyur zhe na /
khros pas lcags phye'i sbyin sreg byas pas so zhes bya ba gsungs te /
mngon spyod kyi thab khung du bcom ldan 'das rdo rje hU~M mdzad ji lta ba bzhin du rnam par bsams la /
hU~M che ge mo g+hA ta ya hU~M /
zhes bskul te ral gri la sogs pa mtshon cha'i phye ma'i sbyin sreg gi thab khung de las rdo rje 'dzin pa la sogs pa'i khro bo rnams byung ba rnams kyis gdug pa rnams thal bar byed par 'gyur zhing za bar gyur par bsgom par bya'o / /
bdud thams cad rlag par byed pa la ni zhes bya ba la bdud kyang yin la thams cad kyang yin pas na bdud thams cad do / /
de rnams brlag pa ni zil gyis mnan cing tshar bcad pas zhes bya ba'i don to / /
de ji ltar 'gyur zhe na /
rang gi sa bon gyi sbyin sreg gis so zhes bya ba gsungs te /
sngags pa 'dod chags la sogs pa'i nyon mongs pas zil gyis gnon pa dang /
phung po dang /
'chi bdag dang /
lha'i bu'i bdud rnams kyis mnan par gyur na /
de'i tshe bcom ldan 'das rdo rje hU~M mdzad kyi sbyor bas rnal 'byor chen po byas la ting nge 'dzin gsum bsgom par bya'o / /
de nas khams gsum rnam par rgyal ba'i dkyil 'khor ni bdag po zhes rdo rje dkyil 'khor gyi ngo bo nyid du bdag nyid ji lta ba bzhin du rnam par bsams la /
mdun du hU~M las rdo rje 'bar ba'i phyag rgyas bsams te /
de yang rdo rje hU~M mdzad kyi lha mor bsam par bya'o / /
de nas de dang lhan cig yang dag par sbyor ba byas par bsgoms la /
yid kyis yang dag par sbyor ba bsgoms pa las /
rang gi sa bon rdo rje rigs kyi gzugs can gyis nam mkha' kun du bkang la /
rang gi lus la bye ma'i bum pa la chu'i bum pa blugs pa bzhin du zhugs nas bdag nyid rdo rje'i rigs kyi rdul phra rab las grub pa /
sgyu ma lta bu /
gzugs brnyan dang mtshungs pa 'od zer 'bar ba kun du 'khrigs pa'i 'od dang ldan pa /
nyon mongs pa'i bud shing thams cad sreg par byed pa'i bdag nyid can gyi rdo rje hU~M mdzad bsgom par bya'o / /
'di ni yid kyi rang bzhin gyi sa bon gyi sbyin sreg yin te /
'dis bdud thams cad brlag par 'gyur ro / /
de skad du yid kyi sbyin sreg gi dbang du mdzad nas /
'dod chags la sogs pa'i nyon mongs pa gzhig pa'i phyir /
khro bo'i sprin ni rnam par bsgom par bya zhes bya ba la sogs pa gsungs pa'i phyir ro / /
phyi'i rang gi sa bon dang sbyin sreg bya bar bshad na ni /
'dod chags la sogs pa'i bdud rnams zil gyis mnan pa la /
de rnams la nges par dmigs pa dang bcas pa bskyed par 'gyur ro / /
gnod sbyin thams cad bskrad pa la ni zhes bya ba ni gnod sbyin ma rungs pa rnams gnas nas bskyod cing mi gzhag pa ni bskrad pa'o / /
de ji ltar 'gyur zhe na /
ha ha zhes dgod cing bzlas pas so zhes bya ba gsungs te /
rdo rje hU~M mdzad kyi sbyor ba ji lta ba bzhin du byas la /
de'i phyag rgya chen po bcings nas /
lus kyi stobs dang /
khyim la sogs pa la gnod pa byed pa'i gnod sbyin ma rungs pa rnams ha ha ha ha hU~M duSh+Ta yak+Sha uts+tsha Ta ya hU~M zhes bya ba ha ha zhes dgod pas khro bo chen pos khyab pa dang bzlas brjod byas la kha las rdo rje 'dzin pa la sogs pa'i khro bo'i tshogs sprul nas phyung ba 'jigs byed chen po'i gzugs can de rnams kyis gnod sbyin gdug pa de rdo rje 'bar ba la sogs pas bsregs par gyur pa dang /
dbyig pa la sogs pa rnams kyis brdegs par gyur pa dang /
skrod par gyur par rnam par bsams la /
ri'i rgyal po ri rab la sogs pa'i ri bo chen po rnams su lcags sgrog gis bcing bar gyur par bsam par bya ste /
de lta bus ni gnod sbyin thams cad skrod par 'gyur ro / /
klu thams cad gdon pa la ni rdo rjes la brdabs nas bzlas pas so zhes bya ba ni /
klu'i mtsho'i 'gram du klu gdug pa gdon par bya ba'i phyir mngon spyod las bshad pa'i rdzas rnams kyis klu'i gzugs brnyan byas te /
de'i snying gar de'i ming bcug nas hU~M zhes bya ba dang /
gsang ba'i lcags kyus bkug la gzugs brnyan der bcug ste /
rdo rje lcags sgrog gis bcings la /
de bzlas pa'i srad bu dmar pos kyang bcing bar bya'o / /
de nas hU~M zhes bya ba las rdo rje rtse bzhi pa 'bar ba bskyed la klu'i snying gar rdo rje phur bu ji lta ba bzhin du brdungs shing /
hU~M nA ga che ge mo hUM zhes shin tu khros pas bzlas brjod byas la /
rdo rje hU~M mdzad kyi phyag rgyas rdo rje bzung zhing /
des kyang rdo rje lcags kyu lta bu 'bar ba'i tshogs kyis khyer te 'ongs bar bsam par bya ste /
de lta bus ni klu thams cad 'byin par 'gyur ro / /
lha rnams ltung bar bya ba ni / /
zhes bya ba la sogs pa la /
lha rnams zhes bya ba ni ma hA de ba la sogs pa ste /
de dag thams cad bar snang las sa la bab pa ni ltung bar 'gyur ba'o / /
de ci ltar 'gyur zhe na /
lha mo rdo rje ltung byed kyis so zhes bya ba gsungs te /
rdo rje hU~M mdzad kyi phyag rgya las mdzub mo gnyis lu gu rgyud du bcings la /
lha thams cad bzung ba'i bsam pas phyag rgya bcings la gyen du bteg la /
lha rnams ltung bar bya ba'i bsam pas thur du dbab par bya ste /
'di ni lha mo rdo rje ltung byed kyi phyag rgya ste /
'dis lha rnams ltung bar byed par 'gyur ro / /
lha'i bdag po thams cad ni dbang phyug chen po la sogs pa'o / /
de rnams dbang du bya ba ni rang yi dam du bya ba'o / /
de rnams nyid dregs pa dang phral nas dul ba la 'jog pa ni dul ba'o / /
shing rdo rje can gyi lcug ma la sogs pas brdegs pa ni bsnun pa'o / /
de rnams nyid rnam par sbyar bar bya ba'i phyir dang srog dang bral bar bya ba ni dbang phyug chen po la sogs pa nyid kyis gsad pa'o / /
de ji ltar 'gyur zhe na /
rdo rje srid pa gsum po 'dul bar byed pas so zhes bya ba gsungs te /
rdo rje hU~M mdzad nyid kyis hU~M hi zhes bya bas 'jig rten gsum dbang du bya ba'i bsam pas sbyor ba ni srid pa gsum po 'dul bar byed pa ste /
rang gi khro gnyer gyi phyogs las byung ba'i rdo rje hU~M mdzad kyi gzugs kyis lha'i bdag po thams cad 'dul bar byed par bsam par bya ste /
de lta bus ni de rnams dbang du bya ba la sogs pa byas par 'gyur ro / /
rnam thos sras rjes su 'brang bar bya ba ni zhes bya ba la ni rnam thos sras kyi gzugs brnyan la snga ma bzhin du gsang ba'i lcags kyus rnam thos sras bkug la bcug nas bcings te /
rdo rje hU~M mdzad kyi phyag rgya ji lta ba bzhin du bcings nas /
g.yon brkyang ba'i gnas pas 'dug la /
rkang pa g.yon pas rnam thos sras kyi gzugs mnan nas /
hU~M bai shra ba Na a nu rA dza ku ru hU~M /
zhes bzlas na rjes su 'brang bar 'gyur ro / /
lus ngan po mnan nas dpal dbrog pa la ni rdo rje skyas bus so zhes bya ba ni /
rdo rje hUM mdzad kyi phyag rgya las g.yon pa'i khu tshur g.yas pa'i khu tshur gyis mnan la /
yang g.yon pa'i mdzub mos so bzung ste /
dpal dbrog pa'i bsam pa drangs pa 'di ni rdo rje skyes bu ste /
'dis snga ma bzhin du lus ngan po dang rnam thos sras sgrub pa'i sbyor bas mnan la dpal dbrog par bya'o / /
'dod pa'i lha dbang du bya ba la ni zhes bya ba la sogs pa la /
rdo rje hU~M mdzad kyi sbyor bas 'dod pa'i lha'i gzugs brnyan mdun du bzhag la /
de la snga ma bzhin du 'dod pa'i lha bcug ste /
rdo rje hU~M mdzad bcings la /
hU~M kA ma de ba ba sha ma na ya hU~M zhes bzlas brjod byas la rang gi lus las byung ba'i rdo rje hU~M mdzad kyi rim gyis bkug nas /
rang gi rkang pa gnyis la ltung bar byas par bsam par bya ste /
de lta bus ni 'dod pa'i lha dbang du byas par 'gyur ro / /
tshangs pa ltung bar bya ba la ni rdo rje rab tu dga' ba'i phyag rgyas so zhes bya ba ni /
lnga po bsdus pa ni rdo rje rab tu dga' ba'i phyag rgya ste /
de bcings la tshangs pa'i 'dod chags dang bral ba las ltung bar bya ba'i bsam pas 'jig rten thams cad las phul du byung ba'i gzugs dang /
sgra dang /
dri dang /
ro dang /
reg bya rnams sprul la nye bar dbab par bya'o / /
de nas des de rnams mthong bas bsam gtan las nyams par gyur te /
des na de phyag rgya 'dis ltung bar 'gyur ro / /
khyab 'jug gzhig pa la ni rdo rje 'khor los dral bas so zhes bya ba ni /
rdo rje hU~M mdzad kyi phyag rgya las mdzub mo g.yon pa 'khor lo'i tshul du 'phred du bzhag la /
de nas de la mdzub mo g.yas pas yang dang yang du dral bar bya ba 'di ni rdo rje 'khor lo dral ba ste /
'dis ni khyab 'jug 'jig par 'gyur ro / /
dbang phyug chen po 'dul ba la ni rdo rje tri shU la'i phyag rgyas so zhes bya ba ni /
rdo rje hU~M mdzad kyi phyag rgya las /
g.yon pa'i mdzub mo dang /
gung mo dang srin lag rtse gsum du byas la /
de g.yas pa'i mdzub mos dral bar bya'o / /
'di ni rdo rje tri shU la dral ba ste /
'dis dbang phyug chen po 'dul bar bya'o / /
ma mo thams cad bsad pa la ni rdo rje khro bo'i tshogs kyi srin mos so zhes bya ba ni /
u ma la sogs pa ma mo'i tshogs rnams dang /
de'i dngos grub sgrub pa thams cad ni ma mo thams cad de /
rdo rje hU~M mdzad kyi phyag rgya las mdzub mo gnyis lcags kyu gnyis su byas te /
hU~M mA tri ga Na mA ra ya hUM /
zhes bzlas la gsad par bya ste /
'di ni rdo rje khro bo'i tshogs kyi srin mo'i phyag rgya'o / /
phyi'i dkyil 'khor thams cad ni 'byung po'i gdon dang /
srin po'i gdon la sogs pa'i dkyil 'khor ro / /
de rnams kyi phyag rgya ni lag pa'i thabs kyi tshul lo / /
dam tshig ni mi 'da' ba'i don to / /
de rnams kyi chos ni gzhan gsod pa la sogs pa'i tshul lo / /
gsang ba'i dngos grub ni de rnams kyi sngags kyi dngos grub po / /
de lta bu'i phyi'i dkyil 'khor thams cad kyi phyag rgya dang /
dam tshig dang chos dang /
las dang /
gsang ba'i dngos grub rnam par gtor ba zhes bya ba ni phan tshun du rnam par gtor ba ste /
de nyid ni rnam par 'jig pa'o / /
de ji ltar 'gyur zhe na /
rdo rje khro bo'i gdug pa'i dam tshig 'jig par byed pas so zhes bya ba gsungs te /
rdo rje hU~M mdzad nyid de'i tshul gyis sbyar ba ni rdo rje khro bo gdug pa'i dam tshig 'jig par byed par 'gyur ro / /
ri dang zhes bya ba la sogs pa la rdo rje hU~M mdzad kyi phyag rgya bcings la /
khro bo'i lta bas ni mi bskyod pas rdo rje 'bar ba sprul la bsgrub par bya ba'i ri la sogs pa'i steng du ltung bar byas na ri la sogs pa ltung bar 'gyur ro / /
ltung ba thams cad bslang ba la ni zhes bya ba la sogs pa la /
rdo rje hU~M mdzad kyi phyag rgyas bslang ba'i tshul du sbyar ba 'di ni rdo rje khro bo'i bslang ba'o / /
thams cad spro ba la ni zhes bya ba la sogs pa la /
gter la sogs pa'i dngos po thams cad gar las byung ba'i khro bo'i khu tshur gnyis kyis blangs nas /
yid kyis drangs nas gzhan du bzhag pa 'di ni rdo rje khro bo'i rnal 'byor ma ste /
'dis thams cad spo bar bya'o / /
thams cad dbrog pa la ni zhes bya ba la sogs pa la /
gser la sogs pa'i dngos po rnams khro bo'i khu tshur gnyis kyis blangs la dbrog par bya ste /
'di ni rdo rje khro bo'i 'phrog pa'i khu tshur te /
'dis thams cad 'phrog par 'gyur ro / /
'jigs pa thams cad bskyed pa la ni zhes bya ba la sogs pa la /
'jigs pa thams cad ni seng ge la sogs pa'o / /
de dbyung ba ni bskyed pa'o / /
de yang rdo rje hU~M mdzad kyi phyag rgya bcings la /
khro bo'i lta bas blta bzhin du seng ge la sogs pa sprul pa'am /
mnar med pa la sogs pa sprul la /
gzhan rnams la 'jigs pa bskyed par bya ste /
'di ni rdo rje khro bo'i lta ba'o / /
dpung thams cad gsad pa la ni zhes bya ba la sogs pa la /
lha'i bu la sogs pa'i dpung thams cad ni dpung thams cad de /
de bsad pa la rdo rje khu tshur gnyis bcings la kha phye ste /
'jigs byed kyi gdong skra gyen du brdzes pa /
mgo thur du btud de 'gro zhing b+h+yo zhes bya ba smra ba 'di ni rdo rje khro bo'i gnod sbyin mo ste /
'dis dpung thams cad gsod par 'gyur ro / /
gzhan gyi dpung thams cad gzhom pa dang zhes bya ba la sogs pa la rdo rje khu tshur gnyis bcings la /
mthe'u chung gnyis ka'i grwa gnyis su bzhag ste /
mdzub mo gnyis kyi lcags kyu gnyis kyis bsgrub par bya ba 'di ni /
rdo rje khro bo'i ma rungs pa'i srin mo ste /
'dis gzhan gyi dpung thams cad gzhom pa la sogs pa byed par 'gyur ro / /
rgyal po la sogs pa mi chen po zhes bya ba la sogs pa gsum ni go sla'o / /
rang gi khrag gi rgyun zhes bya ba la sogs pa la /
rdo rje hU~M mdzad kyi phyag rgya bcings la bzlog ste /
sam lus pa nub pa'i bsam pas rab tu sbyar ba 'di ni rdo rje khro bo'i sa 'og gi phyag rgya ste /
'dis sa thams cad nub par 'gyur ro / /
khams gsum thams cad bsal ba la ni zhes bya ba la sogs pa la /
sa 'og dang /
sa steng dang /
mtho ris ni 'jig rten gsum thams cad de /
de bsal ba la ni rnam par gzhig pa'o / /
de yang rdo rje me ltar rab tu 'bar ba'i phyag rgya chen po ste /
de ni sems dpa'i skyil mo krung bcas la /
shin tu khros pa'i g.yon pa'i rdo rje khu tshur gyis dril bu blangs te /
thams cad byas la g.yas pas rdo rje 'bar ba gsor zhing hU~M zhes bya ba dang /
hU~M mdzad kyis rdo rje 'bar ba las /
rdo rje 'khrigs pa dus mtha'i rlung gis bskyod pa'i bskal pa'i me'i phung po lta bur sprul la /
des 'jig rten gsum po thams cad thal bar byed par 'gyur bar bsam par bya ste /
de lta bus ni khams gsum thams cad gsal bar 'gyur ro / /
'jig rten gsum po thams cad las rnam par rgyal ba la ni /
'jig rten gsum las rnam par rgyal ba'i mchog gi rdo rje khro bos so zhes bya ba ni 'di'i gong du bshad ma thag pa'i rdo rje me ltar 'bar ba'i phyag rgya dang hi zhes bya ba ni 'jig rten gsum po thams cad las rnam par rgyal ba ste /
hU~M hri zhes bya ba'o / /
khams gsum thams cad dbab pa dang / /
zhes bya ba la sogs pa la khams gsum rnam par rgyal ba'i phyag rgya las mdzub mo gnyis sbyar te /
rdo rje rtse mor sbyar ba ni rdo rje sems dpa'i khro bo'i phyag rgya ste /
'dis khams gsum thams cad dbab pa dang /
dgug pa dang /
gzhug pa dang /
dbang du bya ba dang /
nges par gnon par 'gyur ro / /
khams gsum thams cad ces bya ba la sogs pa la 'jug pa'i dam tshig gi phyag rgya ni /
bde ba chen po'i rdo rje dam tshig gi khra bo ste /
'dis khams gsum thams cad rjes su chags par bya ba dang /
dgug pa dang /
gzhug pa dang /
bcing ba dang /
dbab pa dang /
rgyas gdab pa dang /
dbang du bya ba dang /
gnon par gyur pa rnams sgrub par 'gyur ro / /
de la rjes su chags par bya ba ni rang dbang du bya ba'i phyir mngon sum du phyogs shing dga' bar bya'o / /
dgug pa ni mngon par 'dod pa'i gnas su nye bar phyin par bya'o / /
gzhug pa ni bkug nas mngon par 'dod pa'i phyogs su gzhag pa'o / /
dbab pa ni bab par byas pa'o / /
bcing ba ni mi 'gul par byas pa dang /
rdo rje lcags sgrog gis bsdams pa'o / /
rgyas gdab pa ni bsgrub par bya ba'i snying gar rdo rje 'bar ba bskyed pa'o / /
dbang du bya ba ni bdag dang nor dbang du bya ba'o / /
nges par gnon pa ni hU~M gis brgyal bar byas nas khas sbub tu 'gyel bar byas pa'o / /
bde ba chen po rdo rje don yod pa'i dam tshig gi rtog pa'i rgyal po zhes bya ba ni bshad zin to / /
'dod pa dang /
gzugs dang /
gzugs med pa'i mtshan nyid can gyi srid pa gsum ni khams gsum ste /
dbang phyug chen po la sogs pa'o / /
de rnams las rnam par rgyal ba'i phyir /
rdo rje ltar mi phyed pa'i dam tshig 'da' bar mi byed pa gang yin pa de la ming de skad ces bya ba'i rtog pa'i rgyal po rdzogs so // //
de ltar byang chub kyi sems chen po dang /
phyag rgya chen po'i yul la rdo rje hU~M mdzad kyis dbugs dbyung bas khro bas khro ba spang ba gsungs nas /
da ni byang chub kyi sems chen po dang /
phyag rgya chen po de nyid kyis dbang phyug la sogs pa'i rtog pa gti mug spang bar bya ba'i phyir /
de nas zhes bya ba la sogs pas bcom ldan 'das 'gro ba 'dul ba'i dbugs dbyung ba gsungs pa yin te /
de nas zhes bya ba'i sgra ni 'das ma thag pa'i don ston par byed pa ste /
snga ma bzhin du thams cad byas nas /
bcom ldan 'das rnam par snang mdzad 'dod pa'i khams thams cad kyi gzhan 'phrul dbang byed kyi lha'i rgyal po'i gnas na lag na rdo rje la sogs pas yongs su bskor cing mdun gyis bltas nas bzhugs pa dang /
de'i rjes thogs nyid la shes rab kyi pha rol tu phyin pa'i tshul 'di gsungs pa'o / /
bcom ldan 'das zhes bya ba bshad zin to / /
ngo bo nyid dag pa'i chos nyid thob pas zhes bya ba ni gzung ba dang 'dzin pa dang bral ba'i shes rab kyi pha rol tu phyin pa ni ngo bo nyid kyis dag pa'i chos nyid de /
de thob pa ni thugs su chud pa'o / /
de nyid phyin ci ma log par thugs su chud cing brnyes pas na de bzhin gshegs pa'o / /
'dod chags spros pa med par bstan pa la ltos nas yang zhes bya ba smos so / /
chos kyang yin la thams cad kyang yin pas na chos thams cad de /
shes rab kyi pha rol tu phyin pa'i ngo bo nyid kyi sems dang /
sems las byung ba rnams dang /
pad+ma'i rigs so / /
de rnams kyi mnyam pa nyid ni de bzhin nyid do / /
de la gzigs pas na spyan ras gzigs te /
de shin tu mnyam par gzhag pa'i sbyor bas mngon sum du mdzad pa'o / /
des na gtso bor gyur pas na dbang phyug ste /
gzung ba dang 'dzin pa'i rnam par rtog pa'i 'ching bas ma bcings pa'o / /
de'i ye shes ni chos thams cad ngo bo nyid kyis dag pa'o zhes nges par byas pa'o / /
de nyid phyag rgya ste gang la ming de skad ces bya ba de la ni de skad ces bya'o / /
'di zhes bya ba ni 'das ma thag pa'i 'og tu ston par 'gyur ba'i shes rab kyi pha rol tu phyin pa blo la bzhag nas 'di skad du smras pa'o / /
gsungs te zhes pa ni bka' stsol bar mdzad pa'o / /
'dod chags thams cad ces bya ba la sogs pa la /
byang chub kyi sems chen pos 'dod pa'i khams la sna tshogs pa'i tshul du rnam par rtog pa'i khams gsum po thams cad kyi chags pa ni 'dod pa'i 'dod chags so / /
de'i rnam par dag pa ni de bzhin nyid de des ni zhe sdang thams cad dag par 'gyur ro / /
'jig rten ni 'jig pas na 'jig rten no / /
de ni khams gsum po ste 'jig pa'o zhes bya ba'i don to / /
de la 'dod chags kyi rnam pa ni byang chub chen po'i sems la rnam par rtog pa'o / /
gnod sems kyi rnam pa thams cad ni zhe sdang thams cad de /
de'i rnam par dag pa yang de bzhin no / /
zhe sdang thams cad kyi rnam par dag par gyur pa ni zhe sdang thams cad rnam par dag pa ste /
de'i don du 'jug par 'gyur zhing rgyur gyur pas rab tu sgrub pa'o / /
'di skad ston par 'gyur te /
'dod chags thams cad ni rmi lam lta bur rtogs par thob pas /
zhe sdang thams cad rmi lam lta bur rtogs par 'gyur te /
rjes su chags pa med pas zhe sdang med par 'gyur ba'i phyir ro / /
dri ma thams cad ni byang chub kyi sems chen po la rnam pa sna tshogs pa'i tshul du shes pa'i rnam par rtog pa'i gti mug thams cad de /
de'i rnam par dag pa yang de bzhin no / /
dri ma thams cad rnam par dag par gyur pa ni /
dri ma thams cad rnam par dag pa nyid de /
des ni sdig pa thams cad rnam par dag pas 'jug par 'gyur ro / /
de yang lus dang ngag dang yid kyi nyes par spyod pa rnams ni sdig pa thams cad do / /
de'i rnam par shes pa thams cad kyi rnam par rtog pa dang /
gti mug dang bral bas lus dang ngag dang yid kyi nyes par spyod par 'byung bar mi 'gyur te /
gti mug med pas na nye bar spyod pa la kun du spyod par mi 'gyur ba'i phyir ro / /
chos thams cad ni byang chub kyi sems chen po de nyid la rnam pa sna tshogs pa'i tshul du phyi'i rnam par rtog pa gzugs dang /
sgra dang dri dang ro dang reg bya la rnam par rtog pa ste /
de'i rnam par dag pa yang de bzhin no / /
de'i rnam par dag par gyur pa ni chos thams cad rnam par dag pa nyid kyi ste /
des sems can thams cad rnam par dag pa la 'jug par 'gyur te /
tshangs pa'i gzugs kyis 'dul bar 'gyur ba dang /
'dod pa'i yon tan lnga la mngon par zhen pa ni sems can thams cad do / /
de rnams rnam par dag pa ni tshangs pa la sogs pa rmi lam lta bur rtogs pa'o / /
'di skad ston par 'gyur te /
chos thams cad rnam par dag par 'gyur bas sems can thams cad rnam par dag par 'gyur te /
de la dmigs pa'i dngos po la mngon par zhen pa med pa'i phyir ro / /
shes pa thams cad ces bya ba la sogs pa la 'dod chags dang zhe sdang dang gti mug thams cad ni shes pa thams cad de ji skad du bshad pa'i shes pa thams cad do / /
de rnams kyi rnam par dag pa yang de bzhin no / /
shes pa thams cad rnam par dag par 'gyur ba ni shes pa thams cad rnam par dag pa nyid kyis so / /
de ni 'jig rten du ji skad bshad pa'i shes rab kyi pha rol tu phyin pa rnam par dag pas shes rab kyi pha rol tu phyin pa rnam par dag pa'i rgyur gyur par sgrub par byed do / /
'di skad ston par 'gyur te /
rnal 'byor pas 'dod chags dang zhe sdang dang /
gti mug thams cad dang chos thams cad sgyu ma dang mtshungs par rtogs pas me long lta bu dang /
mnyam pa nyid dang /
so sor rtog pa dang /
bya ba grub pa'i ye shes rnam par dag par 'gyur ro / /
de nas shes rab kyi pha rol tu phyin pa'i ngo bo nyid 'phags pa spyan ras gzigs dbang phyug rtogs par 'gyur te /
shes pa thams cad rnam par dag pa'i rgyu can yin pa'i phyir ro / /
lag na rdo rje gang la la zhes bya ba la sogs pa ni bshad zin to / /
'dod chags dang dri ma thams cad kyi nang na 'dug kyang zhes bya ba ni shes rab kyi pha rol tu phyin pa'i tshul thob pa la sogs pa dang ldan pa de ni ji skad du bshad pa'i 'dod chags thams cad de 'dod pa'i khams thams cad dang /
gzhan 'phrul dbang byed kyi lha'i rgyal po'i gnas dang /
gzhan 'phrul dbang byed kyi lha'i rgyal po'i gzugs kyis gnas nas mchog tu gyur pa'i 'dod pa rnams la yongs su longs spyod par byed du zin kyang snga ma bzhin du 'dod chags kyi nyes pas gos par mi 'gyur te /
ma rig pa'i ngo bo nyid kyi glo bur ba'i dri ma rnams kyis gos par mi 'gyur ro / /
myur du zhes bya ba la sogs pa ni go sla'o / /
de ltar de nas bcom ldan 'das zhes bya ba nas brtsams te 'tshang rgya bar yang 'gyur ro zhes bya ba'i bar gyi bshad pas ni dang po'i sbyor ba'i ting nge 'dzin gsungs pa yin no / /
da ni de nas zhes bya ba la sogs pas ni ting nge 'dzin gnyis pa gsungs pa yin te /
de nas zhes bya ba'i sgra ni 'das ma thag pa ston par byed pa'i tha tshig go / /
byang chub chen po'i ngo bo nyid kyi sems dpa' ni byang chub sems dpa' chen po'o / /
don gyi gnas 'di nyid ces bya ba 'dod chags rnam par dag pa la sogs pa'i gnas lnga po bshad ma thag pa'o / /
yang rgya cher ston cing zhes bya ba ni sngar gsungs pa'i tshig dang yi ge dang don las gzhan du gyur pa dag gis hrIH zhes bya ba'i yi ge sprul nas yang ston par mdzad pas na yang rgya cher ston cing zhes bya'o / /
de bzhin rab tu 'dzum dmul te zhes bya ba ni zhal 'dzum pa dang bcas pa'o / /
pad+ma'i 'dab ma kha 'byed pas zhes bya ba la sogs pa ni g.yon pa'i pad+ma'i khu tshur gyis pad+ma dmar po blangs nas bsnyems pa'i tshul gyis 'dzin cing phyag g.yas pas de 'byed la /
ji skad gsungs pa'i 'dod chags la sogs pa'i dri mas mi gos pa la blta zhing rnam par rtog pa'o / /
'gro ba thams cad ni pad+ma'i rigs te de yongs su rdzogs par bya ba'i phyir pad+ma'i gzugs sna tshogs pa zhes ming du btags pa'i hrIHzhes bya ba'i yi ge ni snying po'o / /
'di zhes bya ba ni 'das ma thag pa'i 'chad par 'gyur ba blo la bzhag nas smras pa'o / /
gsungs so zhes bya ba ni bka' stsal pa ste /
pad+ma'i rigs bskyed par bya ba'i phyir nges par bskyed par mdzad nas hrIHzhes bya ba gsungs so zhes bya ba'i don to / /
de nas 'di gsungs pa tsam gyis zhes bya ba ni hrIHzhes bya ba gsungs pa tsam gyi rjes thogs nyid la'o / /
pad+ma chen po de las zhes bya ba ni spyan ras gzigs dbang phyug pad+ma'i 'dab ma kha 'byed pa'i tshul gyis 'dzin par mdzad pa de las so / /
de bzhin gshegs pa la sogs pa'i gzugs thams cad ces bya ba ni 'jig rten gyi khams thams cad kyi rdul phra rab dang mnyam pa'i rnam par snang mdzad la sogs pa de bzhin gshegs pa rnams te /
de dag nyid la sogs pa gang yin pa'i de bzhin gshegs pa la sogs pa'i gzugs thams cad de /
de rnams byung nas dkyil 'khor gyi tshul du bzhugs par gyur to zhes bya bar sbyar ro / /
de rnams kyang khyad par ji lta bu dang ldan zhe na /
bcom ldan 'das dang 'dra ba zhes bya ba gsungs te /
bcom ldan 'das 'phags pa spyan ras gzigs dbang phyug gi pad+ma chen po las mngon par byung bas na /
bcom ldan 'das 'phags pa spyan ras gzigs dbang phyug dang 'dra zhing pad+ma'i mtshan ma dang pad+mas mtshan pa'i mtshan ma'o / /
mtshan ma gang zhe na /
pad+mas mtshan par nges par byung nas zhes gsungs te /
nges par byung nas zhes bya ba la sogs pa ni go sla'o / /
de nas byang chub sems dpa' zhes bya ba nas brtsams te bzhugs par gyur to zhes bya ba'i bar gyi bshad pas ni de bzhin du ting nge 'dzin gnyis pa gsungs pa yin no / /
de nas 'dus pa mdzad pa sngon du 'gro ba ni ting nge 'dzin gsum pa yin par shes par bya'o / /
dam tshig dang dbang bskur ba thob pa rnams kyis bzlas brjod dang bsgom par bya'o zhes bya ba 'di'i cho ga bstan par bya ba'i phyir /
de nas zhes bya ba la sogs pas slob dpon gyi las kyi cho ga dang slob ma gzhug pa la sogs pa'i cho ga rgyas par gsungs pa yin te /
de nas zhes bya ba'i sgra ni snga ma bzhin te /
sngon du bsnyen pa'i las byas pa'i rjes thogs nyid la'o / /
bcom ldan 'das zhes bya ba la sogs pa ni snga ma bzhin no / /
chos thams cad ces bya ba la chos kyang yin la thams cad kyang yin pas na chos thams cad de /
'dod chags la sogs pa ji skad du bshad pa rnams dang pad+ma'i rigs so / /
de dag nyid la gzigs pa ni ye shes gang gis so sor rtog par mdzad pa de nyid ni chos thams cad la gzigs pa'i ye shes te chos thams cad ngo bo nyid kyis dag pa'o zhes nges pa'i ye shes zhes bya ba'i don to / /
des dbang phyug tu gyur pa ni snga ma bzhin no / /
de'i ye shes ni 'gro ba 'dul ba'i dkyil 'khor chen po thams cad nges par byas pa'o / /
ye shes de nyid phyag rgya ste /
gang la ming de skad ces bya ba de la dmigs pa'i ting nge 'dzin ni chos thams cad la gzigs pa'i ye shes kyi dbang phyug ste /
ye shes kyi phyag rgya zhes bya'o / /
de la snyoms par zhugs pa ni mngon sum du mdzad pa'o / /
'gro ba thams cad ni sems can gyi khams te de gang gis 'dul bar gyur pa de ni /
'gro ba thams cad 'dul ba zhes bya ba'i dkyil 'khor chen po'o / /
'di zhes bya ba de ni snga ma bzhin no / /
gsungs so zhes bya ba ni bka' stsal pa ste /
'gro ba 'dul ba'i dkyil 'khor chen po'i rnam par thugs rtse gcig tu mdzad nas 'gro ba thams cad 'dul bar zhes bya ba'i dkyil 'khor chen po gsungs so zhes bya ba'i don to / /
'dis ni dkyil 'khor bsgoms nas mtshan ma thob pas dkyil 'khor bri bar bya'o zhes ston par 'gyur ba yin no / /
phyi'i dkyil 'khor ji lta ba zhes bya ba ni phyi'i dkyil 'khor rdo rje sems dpa'i dkyil 'khor chen po bzhin du bri bar bya'o zhes bya ba'i don to / /
nang du gnyis pa ni zur bzhi pa la zhes bya ba ni phyi'i dkyil 'khor gyi phyed kyi tshad kyi dbus su dkyil 'khor gnyis pa bri bar bya'o / /
de bzhin du sgo dang mtshams rnams su bcas pa bri bar bya'o zhes bya ba ni ji ltar de kho na nyid bsdus par 'gro ba 'dul ba'i dkyil 'khor chen por dkyil 'khor dbus ma sgo bzhi la bltas pa dang mtshams bzhi ji ltar yod pa de bzhin du sprul pa'i dkyil 'khor 'di nyid kyang sgo dang bcas par de bzhin du bri bar bya'o / /
de nas dkyil 'khor brgyad pa'i tshul du thig bzhis thig btab pa la ni zhes bya ba ni de ltar nang gi dkyil 'khor zur bzhi pa bris la /
shar dang nub dang byang dang /
lhor thig bzhi btab pa ste /
dkyil 'khor brgyad ces bya ba'i cho ga 'dis thig bzhi dang thig gdab pa byas la /
tshon dmar pos ka ba brgyad kyi tshul du pad+ma 'dab ma brgyad pa bri bar bya'o / /
de'i dbus su bcom ldan 'das dgod par bya'o zhes bya ba ka ba brgyad kyi tshul gyis bris pa'i nang gi dkyil 'khor gyi dbus su ste /
pad+ma'i lte ba la pad+ma'i gdan la 'jig rten dbang phyug bri bar bya'o / /
de'i mdun du zhes bya ba la sogs pa ni go sla'o / /
phyi'i dkyil 'khor gyi mtshams rnams su zhes bya ba la sogs pa la phyi'i dkyil 'khor gyi lha'i snam bu la shar lho mtshams su pad+ma chen po la sa 'dzin lha mo ming shrI zhes bya ba phyag g.yon pa pad+ma bsnams pa /
g.yas na gter gyi bum pa bsnams pa'o / /
lho nub mtshams su pad+ma chen po rgya mtsho ming hrIHzhes bya ba phyag g.yon pa na pad+ma bsnams pa /
g.yas na sbrul gyi zhags pa bsnams pa /
nub byang mtshams su pad+ma chen po nyi ma'i ming gi zhes bya ba phyag g.yon pa na pad+ma bsnams pa /
g.yas na pad+ma'i steng na nyi ma'i dkyil 'khor bsnams pa'o / /
byang shar mtshams su pad+ma chen po rlung gi lha mo ming d+hIHzhes bya ba phyag g.yon na pad+ma bsnams pa /
g.yas na ba dan bsnams pa legs par bri bar bya'o / /
shar phyogs kyi sgor pad+ma chen po chags pa'i mtshon cha'i mtshan ma bud med kyi gzugs dang /
lhor pad+ma chen po gtum pa'i dbang phyug gi mtshan ma sbrul kyi gzugs dang /
nub tu pad+ma chen po nag po'i mtshan ma phag gi gzugs dang /
byang du mi mjed kyi bdag po tshangs pa'i mtshan ma pad+ma'i gzugs bri bar bya'o / /
'di skad ston par 'gyur te /
bcom ldan 'das 'gro ba 'dul ba'i sbyor bas 'phags pa de kho na nyid bsdus pa las gsungs pa'i rnal 'byor chen po byas la /
ting nge 'dzin gsum bsgom pa nas brtsams te /
ji srid dkyil 'khor mngon sum du mthong bar gyur pa de srid kyi bar du dkyil 'khor bsgom par bya'o / /
de nas ji skad du bshad pa'i dkyil 'khor gyi sa'i dbus su ting nge 'dzin gsum po bsgoms la /
bar snang gi phyogs su snga ma bzhin du yang dag par bzhag ste /
nyi ma 'char ba'i dus su thig legs par gdab par bya ste /
'di'i phyi'i dkyil 'khor ni rdo rje sems dpa'i dkyil 'khor dang 'dra'o / /
de'i nang du de'i phyed kyi tshad kyi ri mo gnyis phyi'i dkyil 'khor gyi sgo bzhi la mngon sum du bltas pa /
mtshams bzhi po ri mo gnyis kyi dbus na gnas pa /
pad+ma'i phreng bas kun du mnyes par mdzes par byas la /
nang gi dkyil 'khor sgo med par bris te /
'dir ka ba brgyad kyi tshul du pad+ma 'dab ma brgyad bri bar bya'o / /
de nas phyi dang nang du bcas pa'i dkyil 'khor gyi lha thams cad kyi gnas su sna tshogs pad+ma rnams la dbus su bcom ldan 'das spyan ras gzigs dbang phyug g.yon snyems pas rdo rje pad+ma 'dzin cing thugs ka'i phyogs su 'byed par mdzad pa sku mdog dmar skya zhal 'dzum dmul ba sems dpa'i skyil mo krung du bzhugs pa /
'od dpag tu med pa'i cod pan gyis dbang bskur ba /
zla ba'i 'od can bri bar bya'o / /
de'i shar gyi pad+ma'i 'dab ma la pad+ma chen po sku mdog dmar ba /
'dod pa'i lha'i gzugs 'dzin pa /
me tog pad+ma dang mda' gzhu bsnams pa bri bar bya'o / /
de'i lho phyogs su pad+ma chen po gtum po'i dbang phyug sku mdog nag po dbang phyug chen po'i gzugs 'dzin pa /
khros pa spyan gsum pa phyag bzhi pa ste /
de la phyag g.yas gnyis na tri shU la dang pad+ma bsnams pa /
g.yon gnyis na kha T+wAM ga dang thod pa bsnams pa'o / /
de'i rgyab tu pad+ma chen po khyab 'jug gi gzugs 'dzin pa /
sku mdog nag po phyag bzhi pa ste /
de la phyag g.yas gnyis na pad+ma dang 'khor lo bsnams pa /
g.yon gnyis na dbyig pa dang dung bsnams pa'o / /
de'i byang du gnas pa'i pad+ma la pad+ma chen po mi mjed kyi bdag po tshangs pa'i gzugs 'dzin pa /
sku mdog dkar po zhal bzhi pa /
phyag bzhi pa /
g.yas na dbyig pa dang bgrang phreng 'dzin pa /
g.yon gnyis na pad+ma dang ril pa spyi blugs bsnams pa'o / /
shar lho'i mtshams kyi pad+ma'i 'dab mar sna tshogs pad+ma la /
pad+ma chen pos 'dzin sa chen po 'dzin pa g.yon brkyang bas gnas pa ste /
de la phyag gnyis kyis gcig la gcig bzung ba'i tshul gyis bzhugs shing /
phyag g.yon pa 'degs pas sa 'dzin par mdzad pa /
yang phyag g.yon pa gnyis na dung dang pad+ma bsnams pa /
g.yas gnyis na 'khor lo dang dbyig pa bsnams pa'o / /
lho nub mtshams su pad+ma chen po rgya mtsho chu lha'i gzugs 'dzin pa sku mdog dkar po gdengs ka brgyad pa /
g.yas na pad+ma bsnams pa /
g.yon na sbrul kyi zhags pa bsnams pa'o / /
nub byang gi mtshams su pad+ma chen po nyi ma sku mdog dmar po phyag g.yas na pad+ma bsnams pa /
g.yon na pad+ma'i steng na nyi ma'i dkyil 'khor bsnams pa gzhag par bya'o / /
byang shar mtshams su pad+ma chen po rlung gi gzugs 'dzin par mdzad pa /
sku mdog nag po phyag g.yas na ba dan bsnams pa /
g.yon na pad+ma bsnams pa bri bar bya'o / /
lhag ma rnams ni sngar smras pa bzhin no / /
'dir lha thams cad kyi snying po ni hrIHzhes bya ba yin no / /
de la pad+ma chen po chags pa'i 'dod chags ni byang chub chen po'i mtshan nyid can gyi sems kyi ngo bo nyid kyi de bzhin nyid dang /
don thams cad la chags pa nyid dang /
de ston pa'i mtshan ma ni 'dod chags kyi mtshan ma bud med kyi gzugs zhes bya ba bud med kyi lus te /
des ni de'i ngo bo nyid du ston te /
bud med chags pas 'gro ba bde byed phyir / /
zhes bshad pa'i phyir ro / /
pad+ma chen po gtum pa'i dbang phyug ni zhe sdang ste /
byang chub kyi sems chen po des gdug pa rnams la sdang ba ni byang chub kyi sems chen po zhes bya ba'i chos nyid de ston pa'i byang chub kyis zhe sdang bzlog par 'gyur te /
de'i mtshan ma ni sbrul kyi gzugs zhe sdang ngo bo nyid med par ston pa ste /
zhe sdang ni drag po'o zhes gsungs pa'i phyir ro / /
pad+ma chen po nag po ni gti mug ste /
byang chub kyi sems chen po'i mtshan nyid can de la lta ba drug cu rtsa gnyis rnam par rtog pas dbang phyug la sogs pa yongs su brtags pas gdul bya rnams yongs su 'khrul par gyur pa la de rnams kyi dngos po la mngon par zhen pa spang bar bya ba'i phyir gti mug mnyam pa nyid ston par mdzad pas de'i tshul gyis na gti mug la khyab 'jug ces bshad do / /
de'i mtshan ma ni phag gi gzugs te /
chos nyid de ston par mdzad pa'o / /
mi mjed kyi bdag po tshangs pa ni thar pa ste /
kun du dga' ba tshangs pa'i bzhi / /
zhes zer ba'i phyir ro zhes bshad do /
de'i phyir de'i mtshan ma ni pad+ma ste /
des dri ma thams cad dang bral ba ston pa'i phyir ro / /
de ltar mtshan ma de rnams kyis mtshon pa'i don bshad pas gdul bya rnams kyis 'dod chags la sogs pa'i mnyam pa nyid rnam par bsgoms nas thar pa chen po'i grong khyer gyi sgo 'jig rten las 'das pa'i dbang po lnga'i ngo bo nyid rtogs nas /
thar pa chen po'i grong khyer byang chub chen po'i sems la sogs pa'i ngo bo nyid mngon sum du byed par 'gyur te /
de bas na 'di dag ni sgo rnams su bri bar bya'o / /
de nas gos dkar po zhes bya ba la sogs pas de ltar dkyil 'khor bris nas de'i rjes thogs nyid la slob dpon ras dkar po la pad+ma'i rdo rje gnod sbyin yongs su bzlas pa des smad g.yogs dang /
stod g.yogs dang /
gdong g.yogs byas la ji lta ba bzhin du zhugs pa'i pad+ma'i rigs kyi slob dpon ni 'di ltar rang nyid 'jug par 'gyur ro / /
de nas zhes bya ba la sogs pa ni go sla'o / /
ji ltar pad+ma dmar po 'di / /
zhes bya ba la sogs pa la ji ltar 'dam gyi nang na gnas kyang 'dam gyis mi gos /
rang bzhin gyis kha dog dmar po'i pad+ma dmar po ni rang bzhin gyis kha dog dmar po la rang gi nyes pa chu las byung ba'i 'dam la sogs pas gos par mi 'gyur ro / /
gang na zhe na 'dam gyi nang na'o / /
de bzhin du rnam par dag pa'i byang chub sems dpa' rnams ni bag chags dang bcas pa khams gsum na spyod pa'i nyon mongs pa rnams med par thugs rje chen po'i 'dod chags kyi chags pa ni 'dod chags dang /
zhe sdang dang /
gti mug la sogs pa 'khor ba'i mtsho'i dbus na 'khor ba nas byung ba nyes pa rnams kyis mi gos pas na de ltar zhes bya'o / /
de bzhin zhes bya ba'i sgra gnyis pa ni nges par gzung ba ste /
ji ltar pad+ma 'dam gyi nang na dmar du zin kyang chu'i nyes pas mi gos so / /
de bzhin du byang chub sems dpa' bag chags dang bcas pa'i nyon mongs pa dang bral ba rnams ni 'khor ba'i 'dam gyi nang du skyes shing thugs rje chen po'i chags pas chags su zin kyang 'khor ba'i nyes pas gos par mi 'gyur ro / /
de ltar chos rnams bsgoms na ni / /
zhes bya ba ni ji ltar yongs su dag pa'i byang chub sems dpa' rnams ni thugs rje chen po'i chags pas chags kyang 'dod chags la sogs pa'i 'khor ba'i chu'i nyes pa las nges par grol ba yin no / /
de bzhin du las dang po pa'i byang chub sems dpa' rnams kyis chos thams cad ngo bo nyid kyis dag pa'o zhes bsgom zhing /
yang dang yang du mngon sum du byed la /
snying rje chen po'i chags pas chags na blo ldan zhes bya ba shes rab kyi pha rol tu phyin pa shes pa dang ldan pa'o / /
nyon mongs pa can du gyur kyang zhes bya ba ni 'khor ba'i nyon mongs can dang /
nye ba'i nyon mongs pa la sogs pa dang ldan du zin kyang ngo / /
nyon mongs kun las rnam grol nas / /
myur du byang chub mchog thob 'gyur / /
zhes bya ba ni nyon mongs pa thams cad las rnam par grol ba'i sgom pa'i rang bzhin gyi shes rab kyi pha rol tu phyin pa rtogs pas myur ba nyid du mngon par rdzogs par sangs rgyas shing /
sangs rgyas nyid mthong bar 'gyur ba'o / /
ting nge 'dzin 'di la gzigs pas zhes bya ba ni mngon sum du byed pas so / /
de bzhin gshegs pa thams cad ni rnam par snang mdzad la sogs pa ste /
de bsgom pa dang ldan pa'i sems dang sems las byung ba ni dbang phyug nyid du 'thob par 'gyur zhing rtog par 'gyur ba ste /
gzung ba dang 'dzin pa'i rnam par rtog pa dang bral bas rang dbang du spyod par mdzad pa'i phyir /
de nas bcom ldan 'das spyan ras gzigs dbang phyug ces mtshan btags so zhes bya ba ni rang dbang du gyur pa thugs su chud pa des de'i rjes su 'gro ba'i don las /
bcom ldan 'das spyan ras gzigs dbang phyug ces mtshan btags pa'o / /
de nas brtsams te zhes bya ba ni bsgoms pa'i dus nas nye bar bzung nas so / /
bdag nyid kyi dngos po thams cad shin tu yongs su dag pa zhes bya ba ni sku dang gsung dang thugs rdo rje rnam par dag pa de thugs su chud pa dang /
rjes su mthun pa'i lus dang ngag dang yid yongs su thob pas so / /
dus ji srid cig gis bdag nyid kyi dngos po thams cad yongs su dag par 'gyur zhe na /
byang chub kyi snying po'i bar du zhes bya ba gsungs te /
ji srid bla na med pa yang dag par rdzogs pa'i byang chub mngon sum du ma byas pa de'i bar du /
de de bzhin gshegs pa thams cad kyi sku dang gsung dang thugs thob pa la gegs su gyur pa'i sgrib pa dang ldan par mi 'gyur ba'o / /
myur du 'tshang rgya ba nyid 'thob par 'gyur te zhes bya ba ni go bar zad do / /
slob ma gzhug pa'i cho ga rgyas pa yang de bzhin no zhes bya ba ni /
ji ltar slob dpon gyi 'jug pa la sogs pa'i cho ga rgyas par bzlas ma thag tu bshad pa de bzhin du pad+ma'i slob ma rnams kyi yang shes par bya ba'o zhes bya ba'i don to / /
ye shes kyi dkyil 'khor zhes bya ba ni gti mug gi gnyen po'i phyogs su gyur pa 'dod chags thams cad rnam par dag pa la sogs pa ji skad bshad pa'i ye shes rnam pa lnga ni ye shes te /
de las byung ba'i pad+ma'i rigs kyi dkyil 'khor yang ye shes kyi dkyil 'khor ro / /
de nas gos dkar po zhes bya ba nas brtsams te /
'di'i bar gyi don yang 'di ltar yang shes par bya ste /
de ltar dkyil 'khor bris nas bcom ldan 'das 'gro ba 'dul ba'i sbyor bas snga ma bzhin du rnal 'byor chen po byas la /
'jug pa'i dam tshig gi phyag rgyas yongs su bzung ba'i pad+ma'i me tog gi yal ga las rnam par rgyal ba'i bum pa dang /
lha thams cad kyi bum pa dang /
bum pa gang ba rnams hrIHzhes bya bas re re zhing lan brgya rtsa brgyad bzlas pas dkyil 'khor gyi sgo bzhi phye ste /
rdo rje bsdus pa byas la /
bcom ldan 'das kyi phyag rgya chen po bsgom zhing /
bcom ldan 'das la mtshan brgya rtsa brgyad pas bstod la /
gsang ba'i lcags kyu dang /
hrIHzhes bya bas bcom ldan 'das 'khor dang bcas pa dkyil 'khor du bcug pa la rdo rje gnod sbyin gyis bgegs bskrad do / /
mtshams dang dkyil 'khor bcing ba dang /
rab dang dra ba dag byas te /
rdo rje khu tshur gyis dkyil 'khor gyi sgo bzhi bcings la /
rdo rje bsrung bas bsrungs pa thams cad go cha bskon te /
hrIHzhes bya bas mchod yon phul te /
dam tshig gi phyag rgya dang /
dri dang dr-i sh+ya zhes bya bas 'khor dang bcas pa blta bar byas te /
dzaHhUM baM hoHsa ma ya s+t+waM /
sa ma ya s+t+waM a haM /
hrIHzhes bya ba dang bsgrub par bya'o / /
rdo rje thal mo khong stong du sbyar ba las gung mo gnyis pa snyams la /
mthe bong dang mthe'u chung phye ste /
pad+ma'i 'dab ma dang 'dra bar bya ba 'di ni dam tshig gi phyag rgya ste /
pad+ma chen po'i phyag rgya yang 'di nyid yin no / /
'jug pa'i dam tshig gi phyag rgya pad+ma'i me tog dang ldan pa bzung la /
de nas lce la hrIHzhes bya ba ji lta ba bzhin bsam zhing /
lha thams cad kyi ljags la yang bsam pa 'di ni chos kyi phyag rgya'o / /
a las snying gar sna tshogs pad+ma bsams la /
'gro ba 'dul ba la sogs pa'i las kyi phyag rgya hrIHzhes bya ba zlos shing /
las kyi phyag rgya bcing bar bya ste /
pad+ma'i khu tshur bcings la g.yas pas g.yon pa dbye ba 'di ni bcom ldan 'das kyi las kyi phyag rgya'o / /
gzhan rnams kyi ni phyag rgya chen po nyid do / /
de nas hrIH zhes bya bas rang gi snying gar pad+ma bsams la /
phyag rgya chen po bris pa'i rjes su mthun par hrIHzhes bya ba nyid zlos shing bcing bar bya'o / /
de nas bcom ldan 'das 'od dpag tu med pa'i dbang bskur ba dang pad+ma'i phreng ba'i dbang bskur ba bcom ldan 'das 'khor dang bcas pa la phul la /
snga ma bzhin du mchod yon dang /
bum pa dang /
bum pa gang ba dang /
na bza' bla re la sogs pa yang phul te /
me tog gi shing la sogs pa mchod pa rnam pa lngas mchod pa byas la /
phyi rol du glu dang gar dang rol mo dang rta dang glang po che dang /
ba lang gi khyu rnams kyis kyang mchod pa byed du gzhug go / /
de nas mchod pa rnam pa bcu gnyis kyis yang dag par mchod la /
oM las rin po che sna bdun dang /
dpag bsam gyi shing dang kha zas ro brgya pa la sogs pa'i bkod pa sprul la /
de 'dis dbul bar bya ste /
phyag 'tshal ba'i thal mo dpral ba'i phyogs su sbyar la /
oM sarba bit+pU ra pU ra /
su ra su ra A ba rta ya A brta ya hoH /
de nas phyi rol du gtor ma sbyin la /
ras dkar po la rdo rje gnod sbyin gyis yongs su bzlas te gcig gis smad g.yogs bya /
gnyis pas stod g.yogs byas la /
yang gcig la rta mgrin la sogs pa sgo srung bzhi'i snying po bzlas pas rang gi gdong g.yogs nas /
phyag 'tshal ba la sogs pa sngon du 'gro bas de bzhin du sdom pa blangs la /
byang chub tu sems bskyed de /
rdo rje pad+ma rdo rje lte ba lta bu'i snying gar pad+ma'i khu tshur bzhag la /
snga ma bzhin du sgo la mngon par phyogs nas gnas pa'i dbus su bum pa'i chus bdag nyid dbang bskur te /
'jug pa'i dam tshig gi phyag rgyas ji skad du bshad pa'i mtshan nyid can pad+ma'i me tog dang bcas pa bcings la /
de nyid kyis me tog gi phreng ba blangs nas /
badzra badzra hrIHzhes zlos shing dkyil 'khor du 'jug par bya'o / /
de nas shar phyogs kyi sgor zhugs la /
oM h+ya gr-i ba ma hA pad+ma aM ku sha A kaR+Sha ya shI g+h+raM sarba pad+ma sa ma ya pad+ma aM ku sha d+ha ra hUM dzaHzhes bya ba dang /
rta mgrin gyis bdag nyid dgug par bya'o / /
de nas lho phyogs kyi sgo nas de bzhin du zhugs te /
oM a mo g+ha pad+ma pA sha kro d+ha A kaR+Sha ya pra be sha ya ma hA pa shu ba ti ya ma ba ru Na ku be ra brah+ma be+e sha d+ha ra sarba pad+ma ku la sa ma yAM hUM hUM zhes bya ba dang /
yang bcom ldan 'das don yod pa'i zhags pas gzhug par bya'o / /
yang nub phyogs kyi sgo nas zhugs la /
oM pad+ma s+pho Ta ban+d+ha sarba pad+ma ku la sa ma yA shI g+h+raM hU~M baM zhes bya ba dang /
pad+ma'i lcags sgrog gis bcing bar bya'o / /
de nas byang phyogs kyi sgo nas zhugs te /
oM ShaN mu kha nat+ku mA ra be sha d+ha ra pad+ma Shan ta ya /
A be sha ya sarba pad+ma ku la sa ma yAM sarba mu dra ban+d+ha ya /
sarba sid+d+ha yo me pra yats+tsha pad+ma A be sha ya a a a a zhes bya ba dang /
pad+ma'i 'bebs pas bdag nyid dbang du bya'o / /
yang shar phyogs kyi sgo nas zhugs la /
ma hA ra ta su dr-i D+ha /
su to Sh+yo su su kho badzra satwa sid+d+h+ya mAM zhes brjod do / /
de nas rnam par sgeg pa'i rdo rjes phyag byas la /
dkyil 'khor la bskor ba lan gsum byas te /
bcom ldan 'das kyi spyan sngar 'dug la 'di skad ces brjod par bya'o / /
ma hA rA ga ma hA sau khya /
ma hA badzra ma hA d+ha na /
ma hA dz+nya na ma hA karma badzra satwA Ad+ya sid+d+h+ya mAM /
yang 'di skad brjod par bya'o / /
dzaHhU~M baM hoHpra sid+d+h+ya hAM /
de nas rdo rje chu 'thungs la bdag nyid 'jug par bya ste /
dang po kho nar sa ma ya s+t+waM zhes brjod la sems ma rdo rje bcing bar bya'o / /
de nas oM pad+ma s+pho Ta a d+hi tiSh+Tha a zhes brjod de /
sems ma rdo rje'i phyag rgya sbyar la a zhes bya ba lan brgya bzlas par bya'o / /
yang hrIHa zhes lan brgya brjod par bya ste /
des ni bab par 'gyur ro / /
de nas hrIHzhes bya bas me tog dor bar bya'o / /
de nas des blang la de nyid dang rang gi mgo la bcing bar bya'o / /
de nas de nyid kyis gdong g.yogs dgrol bar bya'o / /
de nas de nyid zlos shing /
shar phyogs kyi cha nas brtsams te blta bar bya'o / /
de nas 'jug pa'i phyag rgya bcings nas /
tiSh+Tha badzra zhes bya ba la sogs pas rang gi snying gar dgrol bar bya'o / /
de nas 'gro ba 'dul ba'i phyag rgya chen po bcings la /
bcom ldan 'das la rdo rje'i lta bas blta zhing /
ji srid bcom ldan 'das kyis zhal bstan nas rang gi dngos grub stsol bar mdzad pa de srid kyi bar du bzlas brjod bya'o / /
de nas rdo rje thal mo bskor ba shis pa brjod pa 'don pa'i tshul du rang gi snying gar bzhag la /
mtshan brgya rtsa brgyad pas bstod do / /
rdo rje pad+ma la sogs pas gsang ba'i mchod pa bzhis bcom ldan 'das yang dag par mchod la /
glu dang rol mo'i mchod pa rnams kyis yang dag par mchod par bya'o / /
de nas yang phyag rgya chen po bcings la /
bcom ldan 'das la rdo rje'i lta bas blta zhing rdo rje thal mo bskor bas phyag byas la /
me tog la sogs pa'i dbang bskur ba rnams kyang blang bar bya ste /
de la dang po kho nar dam tshig gi phyag rgyas yongs su bzung ba'i me tog gi yal ga las rnam par rgyal ba'i bum pa las oM ma hA su kha zhes bya ba la sogs pa sngar bshad pa'i sngags lan nyi shu rtsa gcig bzlas brjod bya'o / /
de nas bdag nyid 'gro ba 'dul bar byin gyis brlabs la /
dam tshig gi phyag rgyas rnal 'byor chen po las gsungs pa'i gnas su rang gi lus la 'gro ba 'dul ba la sogs pa legs par bkod nas /
phyi'i dkyil 'khor gyi nang du sna tshogs pad+ma'i steng du 'gro ba 'dul ba'i phyag rgya chen po bcings la 'dug ste /
me tog la sogs pas bdag nyid yang dag par mchod nas /
mchod yon blangs la /
mtshan brgya rtsa brgyad kyis yang dag par bstod de /
pad+ma'i khu tshur gyis rnam par rgyal ba'i bum pa las chu blangs la /
oM badzra a b+hi Shiny+tsa hrIHzhes bya ba 'dis bdag nyid dbang bskur bar bya zhing /
chu de btung bar yang bya'o / /
de nas 'od dpag tu med pa'i dbang bskur ba'i phyag rgyas dbang bskur la /
lugs ma'am /
brdungs pa'am /
byas pa'am /
bris pa'i dbu rgyan 'od dpag tu med pa'i phreng ba dang ldan pas /
rdo rje rin po che dang /
'od dpag tu med pa'i pad+ma'i phreng ba'i sngags yongs su bzlas pas yang bdag nyid dbang bskur bar bya zhing /
dar dpyangs bcing ba yang byas la /
rdo rje pad+ma dang /
pad+ma'i dril bu blangs la /
bdag po dang /
ming gi dbang bskur bas bdag nyid dbang bskur te /
dngos grub kyi rdo rje'i brtul zhugs kyi cho ga 'di gzung bar bya'o / /
g.yon pa'i pad+ma'i khu tshur gyis rdo rje pad+ma blangs la bsnyems pas bzung ste /
lag pa g.yas pas rang gi snying ga'i phyogs su kha 'byed cing /
bcom ldan 'das rdo rje brtul zhugs stsol bar mdzad bzhin par yang bsams la /
oM pad+ma ha sta badzra d+harma twaM pha la ya zhes brjod par bya'o / /
yang 'di skad ces kyang brjod par bya ste /
rdo rje chos nyid de ji lta bu lags /
de nas bcom ldan 'das chos nyid ston par mdzad par bsam par bya ste /
ji ltar pad+ma dmar po 'di / /
mtshon gyi nyes pas mi gos te / /
'dam gyi nang na dag pa ste / /
'dod chags zhe sdang sogs de bzhin / /
zhes bya ba ste /
'di ni 'dir chos nyid do / /
de ltar brtul zhugs blangs nas /
me tog la sogs pa phyi'i mchod pa rnams kyis bdag nyid yang dag par mchod la /
pad+ma'i mtshon cha la sogs pa phyag rgya'i mchod pa bcu gnyis kyis yang dag par mchod nas /
de nyid kyis ni pad+ma bzung / /
zhes bya ba la /
de kho na nyid 'di yin te /
bcom ldan sangs rgyas 'phags pa ni / /
spyan ras gzigs kyi dbang phyug ste / /
dag pa'i rol mos gar mdzad cing / /
gdul ba yi ni thabs rnams mdzad / /
chos kyi dril bu dkrol bar bya / /
zhes bya ba ni 'di yin te / /
de ltar pad+ma dmar po ni / /
mtshon gyis nyes dang gnas pa yi / /
nyes pa du mas mi gos te / /
de bzhin khams gsum dag pa'o / /
dam tshig gi mi phyag rgya cher / /
byin gyis brlabs nas snying po bzla / /
zhes bya ba ni 'di yin te /
bya ba gang dang gang gis ni / /
'gro ba rnams ni 'dul bar 'gyur / /
pad+ma dag par sbyor ba'i bdag /
de dang des ni sbyar bar bya / /
zhes bya ba 'di dam tshig go / /
de nas bcom ldan 'das la phyag bzhi byas te /
snying po blangs la tshigs su bcad pa lnga pas rjes su gnang ba dang /
gzengs bstod pa dang /
lung bstan pa bcom ldan 'das las mnos te /
yang bdag la byin gyis brlabs pa la sogs pa byas nas /
ji ltar 'dod pa'i bzlas brjod byas la /
bcom ldan 'das la phyag byas te /
'di skad ces brjod do / /
bdag ming 'di zhes bya ba yi / /
pad+ma'i slob dpon dka' thub che / /
sems can kun la phan pa'i phyir / /
slob ma rnams ni gzhug par bgyi / /
de nas slob ma gzhug par bya ste /
slob dpon gyi las kyi cho ga rgyas pa'o / /
de nas sdom pa dpog par 'os pa'i slob ma sngar bshad pa'i tshul gyis sdom pa 'dzin du bcug la /
byang chub tu sems bskyed du bcug ste /
de'i snying gar de bzhin du pad+ma bskyed la /
da 'gro ba 'dul bar byin gyis brlabs nas /
spos dang me tog la sogs pas mchod de /
yon gyi mchod blangs la sgo'i phyogs su bltas nas gnas pa'i bum pas dbang bskur nas /
bdag nyid 'jug pa'i cho gas bcug la /
cho ga thams cad rjes su spyad par bya'o / /
slob ma gzhug pa la sogs pa'i cho ga rgyas ba rdzogs so // //
'gro ba 'dul ba'i dkyil 'khor 'di nyid du dam tshig dang dbang bskur ba thob pa rnams la /
slob dpon gyis 'di las gsungs pa'i dngos grub kyi ye shes bslab par bya'o zhes bya ba 'di'i don bstan par bya ba'i phyir /
sgrub pa po zhes bya ba la sogs pa gsungs te /
sgrub pa la ni de bzhin du ras kyi ri mo gnyis kyis dngos grub thams cad thob par 'gyur ro zhes bya ba ni dkyil 'khor du zhugs la snying po blangs nas zla ba nya nas brtsams te /
bcom ldan 'das 'gro ba 'dul ba ras la sogs pa la bris pa'i sku mdun du bzhag ste /
de'i sbyor bas mdun du spyan drangs nas /
cho ga thams cad rjes su spyad de /
de'i dam tshig gi phyag rgya bcings nas /
bcom ldan 'das kyi thugs ka na yod pa'i rdo rje pad+ma la hrIH zhes bya ba rnam par bkod la de nyid dpag tu med par nyin re zhing bdag la byin gyis brlabs pa la sogs pa byas nas /
ji srid zla ba gcig gi bar du bzlas brjod byas na sngon du bsnyen pa byas par 'gyur ro / /
de nas dang po rdo rje bri ba'i phyag rgya dang bri ba'am /
'drir gzhug par bya'o / /
dkyil 'khor du yang des dang por brtsam par bya ste /
phyis ni ci bder bya'o / /
de yang dbus su ni bcom ldan 'das 'gro ba 'dul ba bri bar bya'o / /
gzhan dag ni dkyil 'khor gyi tshul gyis bri bar bya'o / /
'di ni dkyil 'khor gyi ras kyi ri mo'o / /
de nas zla ba nya nas brtsams te /
phyag rgya chen po bcings la /
sngon du bsnyen pa'i sbyor ba ji srid du zla ba gnyis pa'i nya la thug gi bar du bzlas brjod de bzhin du bya'o / /
de nas de'i mtshan thog thag phyag rgya ma bkrol bar ci nas kyang skyo bar mi 'gyur ba de ltar bzlas brjod bya'o / /
de nas tho rangs ka bcom ldan 'das kyis zhal bstan nas /
ji ltar mngon par 'dod pa'i dngos grub stsol bar 'gyur te /
ras kyi ri mo dang po'i cho ga'o / /
de nas ras kyi ri mo gnyis pa'i cho ga ni sngon du bsnyen pa de bzhin du byas la /
ras la bcom ldan 'das 'gro ba 'dul ba dpa' bo gcig pu bri bar bya'o / /
de nas de'i spyan sngar phyag rgya chen po la gnas pas bzlas brjod 'bum bya'o / /
de nas zla ba nya la mtshan thog thag bzlas brjod byas nas tho rangs bcom ldan 'das kyis zhal bstan nas /
de bzhin du dngos grub rnams stsol bar 'gyur te /
ras kyi ri mo gnyis pa'i bsgrub pa bya'o / /
de nas ma bsgrubs kyang zhes bya ba ni bshad zin to / /
thams cad rjes su chags par bya ba la ni zhes bya ba ni 'dod pa'i lha la sogs pa dang /
sems can gyi khams thams cad rang dbang du bya'o / /
de ji ltar 'gyur zhe na /
pad+ma la lan stong bzlas te sbyin par bya'o zhes bya ba gsungs te /
phyi'i pad+ma blangs la /
'phags pa spyan ras gzigs dbang phyug gi sbyor bas hrIHzhes bya ba lan stong yongs su bzlas te /
mnyes par byas pa'i lha'am /
mi la sogs pa gzhan dag la dbul zhing sbyin par bya'o / /
pad+ma de kha dog dmar zhing 'od zer dmar po'i tshogs kyis bsgrub par bya ba dmar po bsam par bya ba ste /
de lta bus ni rjes su chags par 'gyur ro / /
thams cad gsad pa la ni zhes bya ba ni /
sems can mang po la 'khu zhing gsod pa la sogs pa rnams la 'dul ba'i dbang gis nye bar bzung ste gsad pa'o / /
de ji ltar 'gyur zhe na /
pad+ma chen po'i khro bo'i phyag rgyas so zhes bya ba gsungs te /
pad+ma chen po gtum pa'i dbang phyug ni pad+ma chen po'i khro bo'o / /
de'i dam tshig gi phyag rgya gang yin pa de ni pad+ma chen po'i khro bo'i phyag rgya'o / /
de ni 'di yin te /
rdo rje bsdams pa bcings la /
mdzub mo gnyis brkyang nas mig gdangs shing khro gnyer bsdus te 'dis pad+ma chen po gtum pa'i dbang phyug tu bdag nyid bsgoms la /
khro bas khro ba spang bar bya ba'i phyir gdul ba'i phyir skye bo rnams la yid kyis de gsad par bya'o / /
de nas gdul bya de rnams pad+ma chen po gtum pa'i dbang phyug nyid 'thob par 'gyur ba'am /
'chi bar 'gyur la /
shi 'phos nas kyang sangs rgyas kyi zhing yongs su dag pa rnams su skye bar 'gyur ro / /
thams cad rmongs par 'gyur ba la ni zhes bya ba ni rang gi sems dang sems las byung ba'i rgyun thams cad de de rnams rmongs par bya ba ni stong pa nyid kyi ye shes kyis gzung ba dang 'dzin pa'i rnam par rtog pa bsal nas /
rnam par mi rtog pa'i ting nge 'dzin la rab tu gzhag pa'am /
dkon mchog gsum la sogs pa la 'khu ba la sogs pa'i sems can thams cad kyi dran pa nyams par bya zhing /
rang ngam gzhan du shes par mi 'gyur ba'o / /
de ji ltar 'gyur zhe na /
pad+ma chen po phag gis so zhes bya ba gsungs te /
pad+ma chen po sa 'dzin gyi phyag rgya chen po ni pad+ma chen po phag ste /
des de ltar 'gyur ba'o / /
'di skad ston par 'gyur te /
bcom ldan 'das pad+ma chen pos 'dzin gyi phyag rgya chen po bcings la de'i ngo bo nyid du bdag nyid bsams nas /
bsgrub par bya ba'i sems can thams cad de'i ngo bo nyid du bya'o / /
de ltar na rnam par mi rtog pa'i ye shes 'dis rmongs par 'gyur te /
de rtog par 'gyur ba'i stobs kyis rmongs par 'gyur ro / /
sems can gyi khams gdug pa rnams kyang dran pa gzhig pa'i bsam pas bsgoms na de kun du rmongs par 'gyur ro / /
nyon mongs pa thams cad ni ji skad bshad pa'i 'dod chags la sogs pa'o / /
de rnams kyi rnam par rtog pa ni de bzhin nyid rtogs pa'o / /
ji ltar 'gyur zhe na /
pad+ma chen po rnam par gzigs pa'i ting nge 'dzin gyi phyag rgyas so zhes bya ba gsungs te /
bcom ldan 'das 'gro ba 'dul ba'i phyag rgya chen po zhes bya ba'i don to / /
sa thams cad kyi bdag po nyid du bya ba ni rgyal po thams cad thob pa'o / /
sa la skyil mo krung bcas nas zhes bya ba la sogs pa ni go sla'o / /
'di skad ston par 'gyur te /
gang rgyal po 'dod pa des ni bcom ldan 'das pad+ma chen po'i nag po'i sbyor ba byas la /
bsnyen pa byas nas rnam par dben pa'i phyogs su sa la skyil mo krung bcas la /
bzlas pas stong phrag brgya byas te /
zla ba nya la mtshan yal nangs su bzlas brjod byas na /
de nas nang par rgyal srid thob par 'gyur ro / /
chu thams cad dgug pa la ni zhes bya ba la sogs pa la snga ma bzhin du bcom ldan 'das pad+ma chen po'i rgya mtsho'i sbyor bas zla ba gcig gi bar du sngon du bsnyen pa byas la /
chu drang ba'i bsam pas klu'i rgyal po rgya mtsho'i gzugs bris te /
gsang ba'i lcags kyus dgug pa dang /
gzhug pa dang /
bcing ba dang /
dbang du bya ba byas la /
de'i steng du skyil mo krung bcas nas 'dug ste /
bzlas brjod stong phrag brgya bya'o / /
thams cad snang bar bya ba la ni zhes bya ba la sogs pa la /
nyi ma'i snang ba la sogs pa bya bar 'dod pas bcom ldan 'das pad+ma chen po nag po'i sbyor bas snga ma bzhin du sngon du bsnyen pa byas la /
de'i phyag rgya chen po bcings te bzung nas mun pa'i phyogs su nyi ma 'bar ba rab tu gtong ba rang gi lus las gtong bar byas te /
de lta bus ni snang bar byas par 'gyur ro / /
rlung thams cad ces bya ba la sogs pa rlung gi dkyil 'khor b+he raM pa ldang bar 'dod pas /
bcom ldan 'das pad+ma chen po rlung gi sbyor bas de bzhin du sngon du bsnyen pa byas nas /
de'i rjes thogs nyid la rlung thams cad bzung ste /
ji skad du bshad pa'i rlung thams cad dgugs dang /
gzhug pa dang /
bcing ba dang /
dbang du bya ba rnams bya'o / /
nyon mongs pa thams cad ni 'dod chags la sogs pa'o / /
de rnams kyi rnam par dag pa ni ji skad du bshad pa rnams so / /
de'i dam tshig ni pad+ma'i rigs te /
ming 'di skad ces bya ba'i rtog pa'i rgyal po chen po rdzogs pa ste /
pad+ma'i rigs kyi dbugs dbyung ba'i bshad pa rdzogs so // //
de ltar gti mug gi gnyen po'i phyogs su gyur pa pad+ma'i rigs bstan nas /
da ni ser sna'i gnyen po'i phyogs su gyur pa'i rin po che'i rigs bshad pa'i phyir /
de nas zhes bya ba gsungs te /
de nas zhes bya ba'i sgras ni de ma thag pa ston par byed pa'i tshig ste /
bcom ldan 'das 'dod pa'i khams thams cad kyi lha'i rgyal po'i gnas na bzhugs pa'i rjes thogs nyid la /
shes rab kyi pha rol tu phyin pa'i tshul 'di gsungs pa'o / /
de bzhin gshegs pa khams gsum thams cad kyi dbang po zhes bya ba ni phyogs bcu nam mkha'i khams thams cad na gnas pa'i 'dod pa'i khams la sogs pa'i khams gsum mtha' yas shing dpag tu med pa thams cad de /
der nyon mongs pa dang nyon mongs pa can ma yin pa'i rmongs pa dang bral bas rang dbang brnyes pa'i phyir dang /
chos kyis sems can thams cad la rjes su ston par mdzad pas na de bzhin gshegs pa khams gsum thams cad kyi dbang po ste /
bcom ldan 'das rnam par snang mdzad do / /
yang zhes bya ba ni 'dod chags thams cad rnam par dag par ston par mdzad pa la ltos nas /
dbang bskur ba sbyin pa la sogs pa yang ston par mdzad pa ni yang zhes bya ba'i sgras ston pa yin no / /
de bzhin gshegs pa thams cad kyis dbang bskur zhes bya ba ni /
'jig rten gyi khams thams cad kyi rdul phra rab dang mnyam pa'i rnam par snang mdzad la sogs pa ni /
de bzhin gshegs pa thams cad de de rnams kyis dbang bskur ba ni mnyam pa nyid kyi ye shes bdud rtsi'i chu rgyun gyis sems dang sems las byung ba'i gzung ba dang 'dzin pa'i rnam par rtog pa shin tu 'khrud par byed pa dang /
ye shes de las byung ba'i rin po che'i rigs ni de bzhin gshegs pa thams cad kyis dbang bskur ba'o / /
de'i ye shes gang gis 'byung ba de ni de bzhin gshegs pa thams cad kyis dbang bskur ba las byung ba'i ye shes so / /
de nyid snying po ste bskyed pa'i gnas su gyur pa gang yin pa de la de skad ces bya la /
ming de skad ces btags pa'i shes rab kyi pha rol tu phyin pa'i tshul 'di gsungs pa'o / /
dbang bskur ba sbyin pa ni zhes bya ba ni sems can thams cad byang chub kyi sems chen po rtogs pa bskyed pa dang /
spyan drangs pa'i sangs rgyas dang byang chub sems dpa' rnams la /
rdo rje rin chen gyi phyag rgyas dbang bskur ba dang /
dkyil 'khor du slob ma rnams la rdo rje rin po che'i cod pan gang la byin pa dang dbang bskur ba dang /
lha dang phyag rgya chen po la sogs pa byin pa gang yin pa de ni dbang bskur ba byin pa'o / /
khams gsum thams cad kyi rgyal srid 'thob par 'gyur ro zhes bya ba ni bshad ma thag pa'i dbang bskur ba de byin pas ma lus pa'i 'dod pa dang /
gzugs dang gzugs med pa'i ngo bo nyid kyi khams gsum po thams cad du sbyin pa po slob ma rnams kyi bag chags dang bcas pa'i nyon mongs pa rnams dang bral bas chos kyi rgyal po 'thob par 'gyur ba ni /
khams gsum thams cad kyi rgyal srid 'thob pa ste /
de'i don du gnas par gyur pa'o / /
nor sbyin pa ni zhes bya ba ni dbyig dang gser dang rgyal po la sogs pa phyi'i dngos po rnams dang chos kyi mtshan nyid la mngon par zhen pa yongs su spong ba dang /
gter dang lha'i phyag rgya chen po la sogs pa byin pa ni nor byin pa'o / /
re ba thams cad yongs su rdzogs par 'gyur ro zhes bya ba ni nor sbyin pa de ni 'jig rten dang 'jig rten las 'das pa'i nor thob pa'i rgyur gyur pa nyid du gnas par 'gyur ba'o / /
chos sbyin pa ni bcom ldan 'das glegs bam bsnams pa dang /
shes rab kyi pha rol tu phyin pa dang /
chos kyi don gyi rin po che'i phyag rgya chen po la sogs pa byin pa dang /
shes rab kyi pha rol tu phyin pa byin pa ni chos sbyin pa'o / /
chos kyi sbyin pa des chos thams cad kyi mnyam pa nyid 'thob par 'gyur te /
rmi lam lta bu'i chos rin po che khong du chud par 'gyur ba dang /
shes rab kyi pha rol tu phyin pa dang /
rtogs par 'gyur ba ni chos thams cad kyi mnyam pa nyid 'thob pa'o / /
zang zing gi sbyin pa ni zhes bya ba ni rin po che chen po myang ba dang /
byang chub sems dpa'i brtson 'grus kyi pha rol tu phyin pa dang /
phyi'i yang zas dang skom dang gos ni zang zing ngo / /
de yongs su gtong ba ni zang zing sbyin pa ste /
des sems can thams cad tshim par bya zhes bya ba'i don to / /
lus dang ngag dang sems kyi bde ba thams cad 'thob par 'gyur ro zhes bya ba ni /
zang zing gi sbyin pa de'i ngo bo nyid dang /
rnam par smin pa dang /
longs spyod rdzogs pa dang /
sprul pa'i sku dang /
rdo rje dang /
rab tu dga' ba dang /
khro bo dang /
chos dang /
bka' bsgo ba'i tshig rnams te /
ngag thams cad dang /
dbang po dang /
de bzhin gshegs pa dang /
khro bo dang /
pad+ma dang /
rin po che dang /
sna tshogs rdo rje ni sems can thams cad de /
de rnams las byung ba'i bde ba gang yin pa de ni lus dang ngag dang yid kyi bde ba'o / /
de rnams thob pa ni rnyed pa ste /
de'i don du gnas par 'gyur ba'o / /
de ltar de nas bcom ldan 'das zhes bya ba nas brtsams te /
bde ba thams cad 'thob par 'gyur ro zhes bya ba'i bar gyi bshad pas ni dang po'i sbyor ba'i ting nge 'dzin gsungs pa yin no / /
da ni de nas zhes bya ba la sogs pas ting nge 'dzin gnyis pa gsungs pa yin te /
de nas zhes bya ba'i sgra ni snga ma bzhin na / /
byang chub kyi ngo bo nyid la sems dpa' ni /
byang chub sems dpa'o / /
nam mkha'i snying po ni bshad zin to / /
bzhin rab tu 'dzum pa dang bcas te zhes bya ba ni go sla'o / /
de ltar bcom ldan 'das rnam par snang mdzad kyis shes rab kyi pha rol tu phyin pa ston cing /
rin po che'i rigs kyi dkyil 'khor sprul par bya ba'i phyir bcom ldan 'das kyis nam mkha'i snying po la bskul ba dang /
de nas de bzhin du rab tu 'dzum pa dang bcas pas rdo rje rtse lnga pa'i gtsug gi nor bu'i rin po cha las byas pa'i phreng ba'i dbang bskur ba'i gnas su bzhag ste /
dkyil 'khor bskyed par bya ba'i phyir /
trA~M zhes bya ba gsungs pa'o / /
de nas 'di gsungs pa tsam gyis zhes bya ba ni trA~M zhes bya ba gsungs pa'i rjes thogs nyid la'o / /
bcom ldan 'das kyi rin po che de las zhes bya ba ni /
'phags pa nam mkha'i snying po'i thugs kar gnas pa'i rin po che las so / /
dbang bskur ba la sogs pa zhes bya ba ni dbang bskur ba thams cad de /
byang chub sems dpa' chen po dbang bskur ba'o / /
de la sogs pa gang yin pa de ni rin po che chen po 'dzin pa dang /
nor sbyin pa la sogs pa ste /
de dag ni dbang bskur ba thams cad la sogs pa'o / /
yo byad thams cad phyung ste zhes bya ba ni phyung bar gyur nas /
bcom ldan 'das nam mkha'i snying po'i dbang po'i dkyil 'khor gyi tshul gyis zhes bya ba bcom ldan 'das rdo rje sems dpa' dkyil 'khor gyi dbyibs kyi dbang bskur ba la sogs pa'i byang chub sems dpa'i gzugs nyid kyis bzhugs pa ste /
gzhung 'di dag gi ni ting nge 'dzin gnyis pa gsungs pa yin no / /
de nas 'dus pa mdzad nas brtsams te /
ting nge 'dzin gsum pa yin par shes par bya'o / /
da ni dam tshig dang dbang bskur ba thob pa rnams kyis bzlas brjod dang bsgom pa bya'o zhes bya ba 'di'i don bstan par bya ba'i phyir /
de nas zhes bya ba la sogs pas slob dpon gyi las kyi cho ga dang /
slob ma gzhug pa la sogs pa'i cho ga rgyas par gsungs pa yin te /
de nas zhes bya ba'i sgra ni snga ma bzhin no / /
dbang bskur ba thams cad kyi rin po che zhes bya ba ni dbang bskur ba yang yin la thams cad kyang yin pas na /
dbang bskur ba thams cad de rin po che'i rigs so / /
de la dmigs pa ni rdo rje ltar mi phyed pa'i ting nge 'dzin gang yin pa de la ming de skad ces bya ste /
de la snyoms par zhugs pa ni mngon sum du mdzad pa'o / /
sred pa'i rnam pa thams cad ni bsam pa thams cad de 'jig rten dang 'jig rten las 'das pa'i dngos grub po / /
de yang de yongs su rdzogs par byed pa ni dngos grub thams cad thob pa'o / /
de'i don gyi nor bu rin po che ni nam mkha' dang mnyam pa'i ye shes so / /
de'i dam tshig ni de las byung ba ste /
ming de skad ces bya ba'i rin po che'i rigs kyi dkyil 'khor ro / /
'di zhes bya ba ni blo la bzhag pa'o / /
gsungs so zhes bya ba ni rin po che'i rigs kyi dkyil 'khor gyi rnam par thugs rtse gcig tu mdzad nas dkyil 'khor gsungs so zhes bya ba'i don to / /
'dis ni mtshan ma thob nas dkyil 'khor bri bar bya'o zhes ston pa yin no / /
phyi'i dkyil 'khor ni dang po'i dkyil 'khor gyi tshul du byas pa'o zhes bya ba ni rdo rje sems dpa'i dkyil 'khor chen po'i dbyibs bzhin du 'di'i phyi'i dkyil 'khor la yang bri bar bya'o / /
nang du zhes bya ba la sogs pa la phyi'i dkyil 'khor de'i nang du dbus su rin po che zur brgyad pa lta bu'i cha brgyad pa la rdo rje rin po che brgyad kyis mtshan pa'i ka ba gang du gnas pa de la de skad ces bya'o / /
de yang ji lta zhe na /
dkyil 'khor brgyad pa'i tshul las rin po che'i lcug mas yongs su bskor ba zhes bya ba ste /
rin po che'i lcug mas kun nas 'khor bar byas pa'o / /
rdo rje rin po che'i ra ba smos pa ni rin po che'i lcug ma 'di'i phyi rol kun nas ri mo gcig gi ra ba la /
rdo rje rtse lnga pa'i rtse mo yid bzhin gyi nor bu rtse mo'i gnas su btags pa dang ldan pa'i rdo rje rin po che'i ra ba'i lcog yod pas na /
rdo rje rin po che'i lcog go / /
dkyil 'khor de 'di lta bu 'ba' zhig dang ldan par ma zad kyi /
me tog gi phreng ba dang /
ba dan dang /
gdugs dang /
rnga yab kyis nye bar mdzes par bri bar bya'o zhes bya ba ni /
me tog gi phreng ba dang /
dar 'phan dang /
gdugs dang /
rnga yab rnams kyis nye bar mdzes shing brgyan pa der yang dag par bri bar bya'o / /
de'i dbus su bcom ldan 'das zhes bya ba la sogs pa la /
dkyil 'khor de'i dbus su bcom ldan 'das 'phags pa nam mkha'i snying po rta bdun gyis drangs pa'i shing rta la bcibs pa /
ji skad du bshad pa'i rdo rje rin po che dbang bskur ba'i phreng ba rang gi dbu la rang nyid 'ching bar mdzad cing nam mkha' dang mnyam pa'i yi shes thugs su chud pa'i thugs kyi bde ba'i rab tu dgyes pas /
zhal rnam par bzhad pa /
nam mkha' dang mnyam pa'i ye shes kyi rin po che ston par byed pa /
margad kyi rin po che'i mdog can du gzhag par bya'o / /
de'i mdun du zhes bya ba la sogs pa la /
'phags pa nam mkha'i snying po zhal shar du gzigs pa de'i mdun du zhes bya ba rdo rje yid las byung ba'i gnas su de la mngon du phyogs pas dbang bskur ba'i rin po che'i cod pan 'dzin pa gzhag par bya'o / /
bcom ldan 'das kyi g.yas logs su kI li kI la'i gnas su rin po che chen po'i nor stsol ba'i dbyig gi gter 'dzin pa'o / /
bcom ldan 'das kyi rgyab tu rdo rje dran pa'i gnas su chos chen po rin po che'i glegs bam 'dzin pa'o / /
bcom ldan 'das kyi g.yon logs su rin po che chen po ro myang ba zas dang skom thams cad kyis yongs su gang ba'i ro'i snod 'dzin pa gzhag par bya ste /
de dag thams cad kyang sna tshogs pad+ma la sems dpa'i skyil mo krung gis bzhugs pa /
phyag g.yas na rang gi mtshan ma bsnams pa /
g.yon gyis gdan la brten pas bzhugs pa'o / /
mtshams rnams su zhes bya ba la sogs pa la /
nang gi dkyil 'khor de nyid kyi shar lho'i mtshams su lha mo rin chen gdugs ma rin po che'i gdugs 'dzin pa'o / /
lho nub tu lha mo rin chen rgyal mtshan ma rin po che'i rgyal mtshan 'dzin pa'o / /
nub byang mtshams su lha mo rnga can ma rdza rnga rdung bar byed pa'o / /
byang shar mtshams su lha mo rin chen srog shing ma rin po che'i srog shing bsgreng ba gzhag par bya'o / /
phyi'i dkyil 'khor gyi mtshams bzhir bum pa gang ba bzhi bzhag go / /
shar phyogs kyi sgor ni rin po che'i cod pan no / /
lho phyogs kyi sgor ni rin po che'i bum pa'o / /
nub phyogs kyi sgor ni shes rab kyi pha rol tu phyin pa'i glegs bam mo / /
byang phyogs kyi sgor ni zas dang skom thams cad kyis yongs su gang ba'i rin po che'i snod gzhag par bya'o / /
de bas na de bzhin du rdo rje rin chen gyi phyag rgya zhes bya ba la sogs pa la /
de ltar dkyil 'khor bris nas /
rdo rje bsdu ba la sogs pa'i cho ga rjes su spyad de /
de'i rjes thogs nyid la rang gi cho gas 'jug pa gsungs pa de bzhin du 'dir yang rdo rje rin chen gyi dam tshig gi phyag rgyas 'jug par bya ste /
rdo rje thal mo brkyang la mthe bong gnyis bsnyams la /
mdzub mo gnyis dang rtse sbyar nas dpral ba dang /
smin mtshams su bzhag pa 'di ni rin chen gyi phyag rgya ste /
'dis 'dir gzhug par bya'o / /
de nas brtsams te nor thams cad 'grub pa la sogs pa'i dngos grub thams cad 'thob par 'gyur ro zhes bya ba ni /
dkyil 'khor du 'jug pa nas nye bar bzung ste /
rin po che'i rigs kyi ngo bo nyid kyi nor thams cad 'grub pa la sogs pa dngos grub thams cad 'thob par 'gyur ro / /
de nas zhes bya ba la sogs pa la /
de nas ji skad du gsungs pa'i 'jug pas zhugs nas rdo rje rin chen gyi dbang bskur ba'i phreng ba ji lta ba bzhin du rang gi mgo la bcings te ji skad du bshad pa'i rdo rje rin chen blangs pa /
bdag nyid rin po che'i ming gi dbang bskur bas dbang bskur te /
rin po che'i cod pan dang /
gter gyi bum pa dang /
glegs bam dang /
ro'i snod dang ngo bo nyid kyi dbang bskur ba rnams kyis dkyil 'khor pa'i lha rnams la phul la slob dpon slar 'jug par bya'o / /
slob ma zhugs pa'i cho ga rgyas pa yang de bzhin no zhes bya ba ni /
ji ltar slob dpon gyi 'jug pa'i cho ga rgyas par gsungs pa de bzhin du slob ma rnams la yang shes par bya'o / /
rdo rje rin po che'i dkyil 'khor zhes bya ba ni mi phyed pa'i dbang bskur ba sbyin pa la sogs pa'i ye shes ni bsam pa thams cad yongs su rdzogs par byed pa'i rgyur gyur pas rin po che dang 'dra bas na rin po che ste /
de las byung ba'i rin po che'i rigs kyi dkyil 'khor ni rdo rje rin po che'i dkyil 'khor ro / /
'di skad ston par 'gyur te / /
bcom ldan 'das rdo rje rin chen gyi sbyor bas de kho na nyid bsdus pa las gsungs pa'i rnal 'byor chen po byas la ting nge 'dzin gsum bsgom pa nas brtsams te /
de ji srid nyin re zhing de mngon sum du mthong bar gyur pa de srid kyi bar du bsgom par bya'o / /
de nas ji skad du bshad pa'i dkyil 'khor gyi sa'i dbus su ting nge 'dzin gsum rnam par bsgoms la /
snga ma bzhin du bar snang gi phyogs su bzhag ste /
nyi ma 'char ba'i dus su legs par thig gdab par bya'o / /
'di'i phyi'i dkyil 'khor ni rdo rje sems dpa'i dkyil 'khor gyi tshul du byas la /
de'i nang du de'i phyed kyi tshad la rin po che zur brgyad pa'i dbyibs can /
nor bu'i ka ba brgyad dang yang dag par ldan pa /
phyi rol kun du ri mo gnyis kyi nang na gnas pa'i rin po che'i yal ga'i pa tra'i phreng bas yongs su bskor ba /
yang phyi rol kun nas rin po che'i myu gu'i 'dab ma'i phreng bas ri mo gcig pa'i ra ba zlum por byas pas rdo rje rin po che'i phreng ba'i tshul 'dzin pas yongs su bskor ba /
me tog gi chun 'phyang dang /
ba dan dang /
gdugs dang rnga yab kyis nye bar mdzes par byas pas thig gdab par bya'o / /
de nas legs par bris te /
lha thams cad kyi gnas su sna tshogs pad+ma'i gdan bri bar bya'o / /
de nas nang gi dkyil 'khor gyi lte ba la ji skad du bshad pa'i rtas drangs pa'i shing rta'i steng du sna tshogs pad+ma la /
bcom ldan 'das 'phags pa nam mkha'i snying po sems dpa'i skyil mo krung gis bzhugs pa bri bar bya'o / /
lhag ma rnams ni sngar bshad pa bzhin du shes par bya'o / /
dbang bskur ba la sogs pa rnams kyang dag cing rnyog pa med pa'i nor bu gser gyi mdog can du shes par bya'o / /
'dir lha thams cad kyi gnas su trAM zhes bya bas dgod par bya'o / /
de ltar dkyil 'khor bris nas /
de bzhin du yang rnal 'byor chen po byas nas 'jug pa'i dam tshig gi phyag rgya yongs su bzung ba'i rin po che'i me tog gi lcug ma las rnam par rgyal ba'i bum pa dang /
lha thams cad kyi bum pa dang /
bum pa gang ba rnams la re re zhing yang trAM zhes bya ba brgya rtsa brgyad bzlas brjod bya'o / /
de nas dkyil 'khor gyi sgo bzhi phye ste bsdu ba byas la /
bcom ldan 'das kyi phyag rgya chen po bsgom zhing /
bcom ldan 'das la mtshan brgya rtsa brgyad kyis bstod de /
gsang ba'i lcags kyu dang /
trAM zhes bya bas bcom ldan 'das 'khor dang bcas pa dkyil 'khor du bcug la / /
rdo rje gnod sbyin gyis bgegs bsal ba /
mtshams dang dkyil 'khor bcing ba dang /
ra ba dang drwa ba dag kyang byas te /
rdo rje khu tshur gyis dkyil 'khor gyi sgo bzhi bcings nas rdo rje srung bas bsrung ba thams cad go bskon te /
trAM zhes bya bas mchod yon phul te /
rdo rje rin chen gyi dam tshig gi phyag rgya ji skad du bshad pa'i mtshan nyid dang ldan pa dang /
hrAM tri shu zhes bya bas bcom ldan 'das 'khor dang bcas pa blta ba byas nas /
dzaHhUM boM hoHsa ma ya s+t+waM /
sa ma ya s+t+waM /
a ha~M tra~M zhes lan gsum brjod de bsgrub par bya'o / /
de nas lce la rdo rje ji lta ba bzhin du bsams la /
lha thams cad kyi ljags la trAM zhes bya ba bsam par bya ste /
'di ni chos kyi phyag rgya'o / /
de nas a zhes bya ba rang gi snying gar sna tshogs rdo rje bsams la /
nam mkha'i snying po la sogs pa'i las kyi phyag rgya trAM zhes bya ba la sogs pa zlos shing bcing bar bya ste /
rin po che'i phyag rgya gnyis bcings la /
gcig snying gar bzhag la g.yas pa'i rin po che'i khu tshur gyis nor sbyin pa lta bu 'di ni bcom ldan 'das nam mkha'i snying po'i las kyi phyag rgya'o / /
rin po che'i khu tshur gnyis po de nyid dbang bskur ba'i gnas su 'jog pa ni rin po che dbang bskur ba'o / /
rin po che'i khu tshur bkan la snying ga'i phyogs su bzhag pa ni rin po che chen po'i nor sbyin gyi'o / /
rin po che'i khu tshur gnyis bkan la pang par bzhag pa ni chos rin po che'i'o / /
rin po che'i khu tshur gnyis mgor bzhag pa ni rin po che chen po ro myang ba'i'o / /
lha mo rnams kyi phyag rgya chen po nyid las las kyi phyag rgya'i tshul du bcings nas las kyi phyag rgyar 'gyur ro / /
de nas ras la bri ba'i rjes su 'brangs nas /
phyag rgya chen po bsam par bya'o / /
de nas rdo rje rin chen gyi phyag rgyas bcom ldan 'das 'khor dang bcas pa dbang bskur ba las snga ma bzhin du mchod yon dang /
bum pa dang /
bum pa gang ba dang /
na bza' dang /
bla re la sogs pas bcom ldan 'das 'khor dang bcas pa la phul te /
me tog gi shing la sogs pa mchod pa rnam pa lngas mchod pa byas la /
phyi rol tu glu dang gar dang rol mo dang rta dang glang po che dang /
ba lang gi khyu rnams kyis kyang mchod pa byed du gzhug go / /
de nas phyag rgya'i mchod pa rnam pa bcu gnyis kyis yang dag par mchod la /
oM las rin po che sna bdun dang /
dpag bsam gyi shing dang kha zas ro brgya dang ldan pa'i bkod pa sprul nas /
de rnams 'dis dbul bar bya ste /
phyag 'tshal ba'i thal mo spyi bor bzhag la /
oM sarba bi d+bU ra pU ra /
su ra su ra /
A brta ya A brta ya ho / /
de nas phyi rol du gtor ma byin la /
sbyin sreg byas nas /
rdo rje gnod sbyin gyis yongs su bzlas pa'i ras ser po gcig gis smad g.yogs bya /
gnyis pas stod g.yogs byas la /
yang ras gcig la sgo srung bzhi'i snying po bzlas pas rang gi gdong g.yogs par bya'o / /
de la sgo srung bzhi'i snying po ni 'di yin te /
oM sarba rat+na Ar+ya A ru Na /
ma hA satwa b+ha ga bAn taM /
Ar+ya A kA sha gar+b+ha tso ta ya A kaR+Sha ya /
oM sarba rat+na pra be sha sa ma yAn /
ma hA ma Ni rA dza ku la rat+na pA sha hU~M /
oM ma Ni ban+d+ha hUM ba~M /
oM ma Ni rat+na A be sha ya A zhes bya ba'o / /
de nas phyag 'tshal ba la sogs pa sngon du 'gro bas de bzhin du sdom pa bzung la /
byang chub tu sems bskyed de /
de bzhin du rdo rje rin po che snying gar bskyed la /
shar phyogs kyi sgo la bltas nas phyi rol na gnas pa'i bum pa'i chus bdag nyid dbang bskur te /
'jug pa'i dam tshig gi phyag rgya bcings nas /
de nyid kyi me tog phreng ba blangs la /
badzra badzra traM zhes brjod cing dkyil 'khor du 'jug par bya'o / /
de nas 'phags pa skya rengs lan cig brjod par bya'o / /
de nas lho phyogs kyi sgo nas de bzhin du zhugs la rin po che'i zhags pa'i snying po lan cig brjod par bya'o / /
de nas nub phyogs kyi sgo nas de bzhin du zhugs la /
rin po che'i lcags sgrog gi snying po lan cig brjod par bya'o / /
de nas byang phyogs kyi sgo nas de bzhin du zhugs la /
nor bu rin po che 'bebs pa'i snying pos bdag nyid dbang du bya'o / /
de nas yang de bzhin du shar phyogs kyi sgo nas zhugs la /
mahA ra ta /
su dr-i D+ha su to Sho su su kho /
badzra satwa /
A d+ya sid+d+h+ya mA+oM /
zhes brjod par bya'o / /
de nas rnam par sgeg pa'i rdo rjes phyag byas la dkyil 'khor bskor ba lan gsum byas te /
bcom ldan 'das nam mkha'i snying po'i spyan sngar 'dug la /
'di skad ces brjod par bya'o / /
ma hA rA ga ma hA sau khya ma hA badzra ma hA d+hA na /
ma hA dz+nyA na ma hA karma /
badzra satwa Ad+ya sid+d+h+ya mA+oM /
yang 'di skad ces brjod par bya'o / /
dzaHhUM baM hoHpra sid+d+h+ya mA /
de nas rdo rje'i chu 'thungs la /
bdag nyid la dbab par bya ste /
a zhes bya ba lan brgya bzla'o / /
de nas g.yon pa'i rdo rje khu tshur gyis sdigs mdzub lags g.yas pa rdo rje rin chen gyi phyag rgyas de dbye zhing a zhes bya ba nyid lan brgya rtsa brgyad bzlas par bya'o / /
de nas traM zhes bya bas me tog dor bar bya'o / /
de nas de blangs la troM zhes bya ba nyid kyis rang gi mgo la bcing bar bya'o / /
de nas tra~M zhes bya ba zlos shing gdong g.yogs dgrol bar bya'o / /
de nas de nyid zlos shing shar phyogs kyi cha nas brtsams te /
dkyil 'khor blta'o / /
de nas 'jug pa'i phyag rgya bcings la /
tiSh+Tha badzra zhes bya ba la sogs pas rang gi snying gar dgrol bar bya'o / /
de nas 'phags pa nam mkha'i snying po'i phyag rgya chen po bcings la /
bcom ldan 'das la rdo rje lta bas blta zhing /
ji srid bcom ldan 'das kyi zhal bstan nas /
dngos grub thams cad stsol bar 'gyur ba de srid kyi bar du bzlas brjod bya'o / /
de nas rdo rje thal mo bskor la shis pa brjod pa 'don pa'i tshul du snying gar gzhag la /
mtshan brgya rtsa brgyad pas bstod de /
rin po che'i mtshon cha la sogs pa gsang ba'i mchod pa bzhis /
bcom ldan 'das 'khor dang bcas pa yang dag par mchod la /
glu dang rol mo la sogs pa'i mchod pa rnams kyis kyang legs par mchod par bya'o / /
de nas yang bcom ldan 'das nam mkha'i snying po'i phyag rgya chen po bcings la /
bcom ldan 'das la rdo rje'i lta bas blta zhing rdo rje thal mo bskor bas phyag byas la / /
me tog la sogs pa'i dbang bskur ba rnams blang bar bya ste /
de la dang po kho nar rdo rje rin chen gyi phyag rgyas yongs su bzung ba'i rdo rje'i rin po che'i me tog gi yal ga las /
yang rnam par rgyal ba'i bum pa sngar bshad pa'i bum pa'i sngags de bzhin du bzlas la /
bdag nyid 'phags pa nam mkha'i snying por byin gyis brlabs te /
rdo rje rin chen gyi dam tshig gi phyag rgyas rnal 'byor chen po bshad pa'i gnas rnams su rang gi lus la 'phags pa nam mkha'i snying po la sogs pa yang dag par bzhag nas /
phyi'i dkyil 'khor gyi nang du rta bdun dang ldan pa'i shing rta'i steng du sna tshogs pad+ma bris la /
de'i steng du bcom ldan 'das kyi phyag rgya chen po bcings te 'dug nas /
me tog la sogs pas bdag nyid yang dag par mchod de /
mchod yon blangs la /
mtshan brgya rtsa brgyad pas bstod la /
rnam par rgyal ba'i bum pa las rdo rje khu tshur gyis chu blangs la /
oM badzra a b+hi Shiny+tsa trA+oM zhes bya ba dang /
des bdag nyid dbang bskur bar bya zhing /
chu de btung bar yang bya'o / /
de nas rdo rje rin chen gyi phyag rgyas dbang bskur la /
lugs ma'am brdungs pa la sogs pa'i rin po che'i cod pan dang /
dar dpyangs dang ldan pa la /
tra~M zhes bya ba la sogs pa bzlas pas yang bdag nyid dbang bskur te /
rdo rje rin po che /
rin po che'i dril bu dang bcas par blangs la /
bdag po dang ming gis dbang bskur ba dag gis dbang bskur bar bya'o / /
de nas dngos grub kyi rin po che'i rdo rje'i brtul zhugs blangs la /
me tog la sogs pa phyi'i mchod pa rnams kyis bdag nyid yang dag par mchod cing rin po che'i mtshon cha la sogs pa phyag rgya'i mchod pa rnam pa bcu gnyis kyis mchod la /
rdo rje rin po che de kho na nyid kyis gzung bar bya ste /
nyi ma 'di ni dam pa ste / /
thams cad mthong ba de bzhin gshegs / /
nam mkha'i snying po bcom ldan 'das / /
bsam pa thams cad rdzogs mdzad pa'o / /
zhes bya ba ni de kho na nyid do / /
rin po che'i dril bu chos kyis dkrol bar bya ste /
bsam pa thams cad 'grub pa ni / /
don bsam 'grub pa dam pa ste / /
'dod pa de ni rab grub phyir / /
'dod las thar pa'i bde ba che / /
zhes bya ba ni chos so / /
dam tshig gi phyag rgya chen por byin gyis brlab par bya ste /
'dod dang bde ba kun gyi phyir / /
mi mthun pa yang sbyin bya ste / /
bdag nyid dang ni gzhan rnams kyi / /
bsam pa thams cad rdzogs par gyis / /
zhes bya ba ni dam tshig go / /
de nas bcom ldan 'das la phyag byas te snying po bzung la /
tshigs su bcad pa lnga pas rjes su gnang ba dang /
gzengs bstod pa dang /
lung bstan pa dag mnos nas /
yang bdag la byin gyis brlab pa la sogs pa dag byas te /
ci 'dod par bzlas brjod kyang byas nas /
bcom ldan 'das la phyag byas la /
'di skad ces brjod par bya ste /
bdag ming 'di zhes bya ba yi / /
rin chen slob dpon dka' thub ches / /
sems can kun la phan pa'i phyir / /
slob ma rnams ni gzhug par bgyi / /
slob dpon gyi las kyi cho ga rdzogs so // //
de nas sdom pa dbog par 'os pa'i slob ma la sngar bshad pa'i tshul gyis sdom pa 'dzin du gzhug pa dang /
byang chub tu sems bskyed pa dag bya'o / /
de nas de'i snying gar de bzhin du rdo rje rin chen bskyed la /
de 'phags pa nam mkha'i snying por byin gyis brlabs te /
dri dang me tog la sogs pas mchod nas /
yon gyi mchog blangs te /
sgor mngon par phyogs nas gnas pa'i bum pa'i chus dbang bskur la /
rang nyid 'jug pa'i cho gas bcug ste /
yang g.yon pa'i khro bo'i khu tshur bcings nas /
rdo rje rin chen gyi dam tshig gi phyag rgyas phye la /
snying po 'dis dbab par bya'o / /
tra~M a a a a zhes lan brgya bzlas so / /
de nas cho ga thams cad rjes su spyad par bya'o / /
slob ma gzhug pa la sogs pa'i cho ga rgyas pa rdzogs so // //
de ltar dam tshig dang dbang bskur ba thob pa rnams la /
slob dpon gyis dngos grub kyi ye shes bslab par bya'o zhes bstan par bya ba'i phyir /
sgrub pa la zhes bya ba la sogs pa gsungs te /
sgrub pa dang dngos grub rnams kyang de bzhin no zhes bya ba ni ji ltar rdo rje sems dpa'i sgrub pa la ras kyi ri mo gnyis gsungs pa dang /
de'i dngos grub rnams ji skad du gsungs pa de bzhin du 'phags pa nam mkha'i snying po'i sgrub pa dang /
de sgrub pa rnams kyang de ltar shes par bya'o / /
'di skad ston pa yin te /
ji skad du gsungs pa'i tshul dam tshig dang dbang bskur ba thob pa rnams kyis 'phags pa nam mkha'i snying po'i sku ras la bris pa la sogs pa mdun du bzhag ste /
bdag la byin gyis brlab pa la sogs pa byas nas /
bcom ldan 'das mdun du ji lta ba bzhin du spyan drangs te /
phyi'i mchod pa rnams kyis yang dag par mchod la phyag byas nas /
rdo rje rin po che'i phyag rgya bcings te /
bzlas brjod dpag tu med pas zla ba gcig gi bar du sngon du bsnyen pa snga ma bzhin du byas la /
de bzhin du dkyil 'khor gyi mal gyi sar ras ris bris nas /
de bzhin du cho ga thams cad rjes su spyad de /
bcom ldan 'das kyi phyag rgya chen po bcings la zla ba gcig gi bar du dpag tu med pa'i bzlas brjod de bzhin du bya'o / /
de nas zla ba nya la bab pa dang mtshan thog thag bzlas brjod byas na /
nang par bcom ldan 'das 'phags pa nam mkha'i snying pos zhal bstan nas /
mngon par 'dod pa'i dngos grub thams cad stsol bar 'gyur te /
de ras kyi ri mo dang po'i cho ga'o / /
de nas ras ris gnyis pa la sgrub pa bshad par bya ste /
sngon du bsnyen pa de bzhin du byas la /
bcom ldan 'das nam mkha'i snying po dpa' bo gcig pu ras la bris te /
de'i spyan sngar bcom ldan 'das nam mkha'i snying po'i phyag rgya chen po bcings la /
bzlas brjod 'bum bya'o / /
de nas zla ba nya la bab pa dang /
mtshan thog thag bzlas brjod byas te /
de nas nang par bcom ldan 'das nam mkha'i snying pos zhal bstan nas /
sgrub pa po la nam mkha'i snying po nyid stsol bar 'gyur ba'o / /
de nas ma bsgrubs par zhes bya ba ni snga ma dang 'dra'o / /
dbang bskur ba thams cad thob cing zhes bya ba ni dbang bskur ba yang yin la thams cad kyang yin pas na /
dbang bskur ba thams cad de /
rdo rje dang /
rin po che dang /
pad+ma dang /
sna tshogs rdo rje'i dbang bskur ba rnams te /
byang chub kyi sems chen po dang /
sbyin pa'i pha rol tu phyin pa dang /
shes rab kyi pha rol tu phyin pa dang /
brtson 'grus kyi pha rol tu phyin pa ston par byed pa'o / /
de thob pa ni mngon sum du byas pa'o / /
ji ltar 'gyur zhe na /
rdo rje rin po che'i dbang bskur ba'i phreng bas so zhes bya ba gsungs te /
rin po che'i khu tshur gnyis kyis phreng ba bcings pa'i tshul du bya ba ni /
rdo rje rin po che'i dbang bskur ba'i phreng ba ste /
des dbang bskur ba thams cad thob par 'gyur ro / /
bsam pa thams cad yongs su rdzogs pa la ni zhes bya ba ni /
bsam pa yang yin la thams cad kyang yin pas na bsam pa thams cad de /
de dbang bskur ba la sogs pa thob par 'dod pa'o / /
de yongs su rdzogs pa ni dbang bskur ba la sogs pa thob pa'o / /
de ji ltar 'gyur zhe na /
nyin re zhing nyi ma 'char kar bzlas brjod dpag tu med pa byas pas so zhes bya ba gsungs te /
de bzhin du sngon du bsnyen pa byas la /
bcom ldan 'das kyi spyan sngar bzlas brjod dpag tu med pa bya zhing nyin re zhing yang bdag la byin gyis brlab pa la sogs pa byas te /
'di ni rin po che chen po 'dzin pa nor sbyin gyi dngos grub ston pa yin no / /
chos thams cad kyi don shes pa la ni zhes bya ba ni /
shes rab kyi pha rol tu phyin pa'i ngo bo nyid kyi sems dang sems las byung ba dang /
pad+ma'i rigs ni chos thams cad do / /
de rnams kyi don ni ngo bo nyid rnam par dag pa ste /
de shes pa ni nges par byas pa'o / /
de ji ltar 'gyur zhe na /
dri ma med pa'i nam mkha' la lta zhing bzlas brjod bya'o zhes bya ba gsungs te /
rdul thams cad dang bral ba'i nam mkha' de la mig gi rnam par shes pa dang blos blta bzhin du bzlas brjod traM zhes bya ba bzlas par bya'o / /
'di ston par 'gyur te /
chos thams cad ni ngo bo nyid kyis dag pa'o zhes bsgom zhing bzlas brjod bya ste /
'dis ni chos rin po che'i dngos grub gsungs pa yin no / /
zas dang skom thams cad la sogs pa ro thams cad thob par bya ba la ni zhes bya ba la /
bza' ba la sogs pa ni zas thams cad de /
zan dron dang 'bras chan la sogs pa'o / /
khu ba'i rdzas thams cad ni skom thams cad de /
de la sogs pa gang yin pa de ni zas dang skom thams cad la sogs pa'o / /
ro thams cad ni 'jig rten dang 'jig rten las 'das pa ste /
zhi ba la sogs pa ni 'jig rten las 'das pa'o / /
mngar ba dang skyur ba la sogs pa'i dbye bas phye ba'i ro brgya ni 'jig rten pa'o / /
de rnams thob pa ni rnyed par gyur pa'o / /
de ji ltar 'gyur zhe na /
nam mkha' las yid la 'dod pas nyin re zhing bcom ldan 'das kyi bzlas pa stong byas pas so zhes bya ba gsungs te /
nyin re ni nyi ma re re zhing ngo / /
bcom ldan 'das ni rin po che chen po ro myang ba'i gzugs can gyi nam mkha'i snying po'o / /
bzlas pa stong byas pas ni traM zhes bya ba lan stong gi bar du bzlas pas sgrub pa po la dngos grub stsol ba ste /
rin po che chen po'i ro myang ba'i rnal 'byor gyi sbyor bas 'di bsgrub par bya'o / /
gdugs chen po thob par bya ba la ni zhes bya ba ni /
rig pa 'dzin pa dang 'khor los sgyur ba nyid la sogs pa 'jig rten pa'i rgyal srid thob pa'o / /
de ji ltar 'gyur zhe na /
gdugs bzung nas bzlas brjod 'bum bya'o zhes bya ba gsungs te /
lha mo rin chen gyi sbyor bas rin po che'i gdugs bzung la bzlas brjod 'bum bya'o / /
rnam par rgyal ba chen po thob pa la ni rin chen rgyal mtshan mchog gis so zhes bya ba la /
lha'i bu la sogs pa gzhan dag las rgyal ba ni /
rnam par rgyal ba chen po ste /
de thob pa ni snga ma bzhin no / /
de yang rdo rje bsdams pa las byung ba'i rdo rje rin chen gyi dam tshig gi phyag rgya las gung mo dang /
srin lag dang /
mthe'u chung gi sor mo brkyang la /
srin lag dang mthe'u chung phan tshun sbrel ba ni rgyal mtshan mchog ste /
'di bcings la /
lha mo rin chen rgyal mtshan mchog gi sbyor bas traM haM zhes bzlas brjod byas te /
phyag rgya bcings pa de las rdo rje 'dzin pa chen po la sogs pa'i khro bo'i go cha dang /
ya lad bgos par gyur pa sprul pa la /
de rnams kyis bdud la sogs pa'i sde skrag par gyur par bsam par bya ste /
de lta bus ni thams cad las rnam par rgyal ba thob par 'gyur ro / /
grags pa chen po ni zhes bya ba la sogs pa la 'jig rten gsum du khyad par can du gyur cing /
dga' bar bya ba la sogs pas gzhan gyi yon tan bsgrags pa ni grags pa chen po'o / /
'jig rten thams cad yang dag par bsrung zhing /
dmyal ba la sogs pa'i sdug bsngal las zlog par byed la /
'jig rten dang 'jig rten las 'das pa'i dngos grub ster bar byed pa'o zhes snyen pa'i sga thob pa'o / /
ming ni rin chen mchog gi rin po che'i slob dpon zhes bya ba la sogs pa'i khams gsum mtha' dag tu rab tu grags pa ni ming ste /
grags pa dang snyan pa chen po dang /
ming de lta bu thob pa'o / /
de ji ltar 'gyur zhe na /
nyin re zhing sgo thams cad nas bzlas par bya'o zhes bya ba gsungs te /
lha mo rin chen lnga'i sbyor bas /
snga dro shar phyogs su kha bltas la zla ba dang nyi ma phyed la lhor blta ba dang /
phyi dro nub tu blta ba dang /
nam phyed na byang du bltas la bzlas brjod bya'o / /
bdag po yang yin la chen po yang yin pas na /
bdag po chen po ste /
'jig rten dang 'jig rten las 'das pa'i rgyal po ste /
de thob pa'o / /
de ji ltar 'gyur zhe na /
rin po che'i srog shing gi phyag rgyas so zhes bya ba gsungs te /
rin po che'i khu tshur gnyis kyis rin po che'i srog shing 'dzin pa'i tshul du bya ba ni /
rin po che'i srog shing gi phyag rgya ste /
'di bcings la /
lha mo rin chen srog shing gi sbyor bas /
tra~M hri zhes bzlas brjod byas te /
de lta bus ni bdag po chen por 'gyur ro / /
thams cad dbang bskur ba ni byang chub kyi sems chen po la sogs pa thob pa'o / /
de nyid rin po che dang chos thams cad mthun pas na rin po che ste /
de'i dam tshig ni rin po che'i rigs te /
ming de skad ces bya ba'i rtog pa'i rgyal po chen po rdzogs so / /
dpal mchog dang po las shes rab kyi pha rol tu phyin pa'i dum bu'i rin po che'i rigs kyi dum bu rdzogs so // //
de ltar ser sna'i gnyen po'i phyogs su rin po che'i rigs bshad nas / /
da ni de bzhin gshegs pa thams cad kyi sku dang gsung dang thugs rdo rje gcig tu byas pa rang bzhin gyis 'od gsal bar sgrub po / /
brtson 'grus kyi pha rol tu phyin pa'i mtshan nyid can ni rdo rje khu tshur bsgoms pas grub par 'gyur ro zhes bya ba ni don bstan pa'i phyir /
de nas zhes bya ba la sogs pa'i gzhung gsungs pa yin te /
de nas zhes bya ba'i sgra ni snga ma bzhin te /
'dod pa'i khams thams cad du ji skad du bshad pa'i rim pas bcom ldan 'das rnam par snang mdzad bzhugs nas /
de'i rjes thogs nyid la shes rab kyi pha rol tu phyin pa'i tshul 'di gsungs pa'o / /
de bzhin gshegs pa thams cad kyi ye shes kyi phyag rgya thob pas zhes bya ba la de bzhin gshegs pa thams cad kyi ye shes ni rang bzhin gyis 'od gsal ba dang /
brtson 'grus kyi pha rol tu phyin par des pa dang /
rdo rje khu tshur gyi phyag rgyar des pa'o / /
de nyid ni sems can gyi khams thams cad rgyas 'debs pas na phyag rgya'o / /
de thob pa ni mngon sum du mdzad pa ste /
de ni de bzhin gshegs pa thams cad kyi ye shes kyi phyag rgya thob pa'o / /
de bzhin gshegs pa thams cad kyi khu tshur 'dzin pa zhes bya ba ni /
de bzhin nyid kyi rdo rje khu tshur 'dzin pa'i phyir dang /
phyag gnyis byang chub mchog gi phyag rgya 'ching bar mdzad pas so / /
rtag pa zhes bya ba ni 'khor ba ji srid par bzhugs pa'i phyir dang /
rgyun gyi rtag pa nyid kyis na rtag pa'o / /
yang zhes bya ba ni dbang bskur ba sbyin pa la sogs pa gsungs pa la ltos nas /
yang zhes bya ba'i sgra smas so / /
de bzhin gshegs pa thams cad kyi ye shes kyi phyag rgya ni 'di skad du bshad pa'o / /
de'i byin gyi rlabs ni 'khor ba ji srid par brtan par mdzad pa'i thos pa dang /
bsam pa dang /
bsgom pa'i rang bzhin gyi ye shes gang gis shes rab kyi pha rol tu phyin pa rdo rje ltar mi phyed par 'gyur ba ste /
ming de skad ces bya ba'i shes rab kyi pha rol tu phyin pa'i tshul 'di gsungs pa'o / /
de bzhin gshegs pa thams cad kyi sku'i phyag rgya ni rdo rje sems dpa'i phyag rgya chen po ste /
de yongs su 'dzin pa ni phyag rgya chen po bsgom pa ste /
de'i nga rgyal bsgom pa'i sbyor bas so / /
des don ci zhig tu 'gyur zhe na /
de bzhin gshegs pa thams cad nyid du 'gyur ro zhes bya ba gsungs te /
gang gi phyir phyag rgya chen po thams cad ni gzugs brnyan dang mtshungs so zhes bsgom pa'i rnal 'byor pa ni byang chub chen po'i tshul du skye bar 'gyur te /
de bas na de bzhin gshegs pa nyid du 'gyur ro / /
gsung gi phyag rgya ni byang chub sems dpa' rdo rje ljags so / /
de yongs su 'dzin pa ni de'i ngo bo nyid bsgom pas de'i phyag rgya bcing ba'o / /
des don ci zhig tu 'gyur zhe na /
chos thams cad 'thob par 'gyur ro zhes bya ba gsungs te /
chos kyang yin la thams cad kyang yin pas na chos thams cad de /
chos dang don dang nges pa'i tshig dang /
spobs pa so so yang dag par rig pa'i ngo bo nyid do / /
de rnams 'thob par 'gyur ba ni rnyed pa ste /
de'i don du 'jug par 'gyur zhing /
rgyu nyid du sgrub par byed do / /
'dis ni don 'di skad ston par 'gyur te /
lce la rdo rje dkar po rnam par bsams nas /
sngags thams cad zlos shing /
rang bzhin gyis dag par lhag par mos par bya'o / /
thugs kyi phyag rgya ni byang chub sems dpa' ting nge 'dzin rdo rje'o / /
de yongs su 'dzin pa ni snga ma bzhin no / /
ting nge 'dzin kyang yin la thams cad kyang yin pas na /
ting nge 'dzin thams cad ni /
lha thams cad kyi sbyor bas rang gi snying gar sems dpa' rdo rje lta bur sems rtse gcig tu gyur pa ste /
de rnams thob pa la 'jug par 'gyur ba'o / /
'dis kyang don 'di skad ston par 'gyur te /
rang gi snying ga'i zla ba'i dkyil 'khor la /
rdo rje rnam par bsams nas de'i dbus su bzlas pa byas pa'i snying po bkod la /
sgrub pa pos bzlas brjod dam bsgom pa bya'o / /
rdo rje'i phyag rgya ni byang chub sems dpa' rdo rje ste /
de yongs su 'dzin pa ni snga ma bzhin no / /
lus dang ngag dang sems thams cad rdo rje ni ji skad du bshad pa rnams so / /
de dag thams cad kyi dngos grub dam pa ni phyag rgya chen po la sogs pa thob pa ste /
de'i don du 'jug par 'gyur ba'o / /
'di skad ston par 'gyur te /
rang gi snying gar sna tshogs rdo rje bsams la /
las kyi phyag rgya bcings nas bzlas brjod dam bsgom pa byas na /
dngos grub thob par 'gyur ro / /
sku'i phyag rgya yongs su 'dzin pa la sogs pa'i tshig rnams kyis rim pa ji lta ba bzhin du phyag rgya chen po dang /
chos kyi phyag rgya dang /
dam tshig gi phyag rgya dang /
las kyi phyag rgya sgrub pa thun mong du gsungs pa yin no / /
'di skad ston par 'gyur te /
rang gi snying gar sems dpa' rdo rje rnam par bsams la /
byang chub kyi sems chen po bsgom pas phyag rgya chen po thams cad bsgrub par bya'o / /
lce la rdo rje dkar po rnam par bsams la /
chos thams cad rang bzhin gyis dag pa'o zhes bsgoms pas sngags thams cad gdon par bya'o / /
yang rang gi snying gar rdo rje rtse lnga pa rnam par bsams la /
de'i dbus su rig pa'i sngags thams cad dang /
dam tshig gi phyag rgya mig yor dang mtshungs par bsgom pa dang /
chos thams cad ni nam mkha' dang mnyam pa'o zhes bsgom par bya'o / /
rang gi snying gar sna tshogs rdo rje rnam par bsams la /
de'i dbus su bzlas par bya ba'i rig sngags bkod la /
las kyi phyag rgya bcings te /
chos thams cad ni rang bzhin gyis 'od gsal ba'o zhes bsgom par bya'o / /
de ltar rigs thams cad kyi thun mong gi phyag rgya bsgrub pa bshad nas gang la la zhes bya ba la sogs pas slob dpon las rna ba'i rnam par shes pas gzung bar 'gyur ba ni thob pa'o / /
ston pa ni gzhan rnams la 'chad pa'o / /
dngos grub thams cad ni phyag rgya chen po thams cad grub pa'o / /
phun sum tshogs pa thams cad ni gsung gi phyag rgya thams cad grub pa'o /
shes pa thams cad ni dam tshig gi phyag rgya thams cad grub pa'o / /
dgos pa thams cad ni las kyi phyag rgya thams cad grub pa ste /
'di nyid kyis don bzhi po nyid ston par gyur pa yin no / /
lus dang ngag dang sems thams cad rdo rje'i dngos grub dam pa thob nas zhes bya ba ni lus dang ngag dang sems thams cad rdo rje nyid thob pas byang chub kyi sems chen po dang /
sbyin pa'i pha rol tu phyin pa dang /
shes rab kyi pha rol tu phyin pa dang /
brtson 'grus kyi pha rol tu phyin pa thob pa nas /
dngos grub thams cad thob par 'gyur ro / /
myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro zhes bya ba ni byang chub kyi sems chen po la sogs pa 'dis bla na med pa yang dag par rdzogs pa'i byang chub rtogs par 'gyur ro / /
de ltar na de nas bcom ldan 'das zhes bya ba nas brtsams te /
mngon par rdzogs par 'tshang rgya bar 'gyur ro zhes bya ba'i bar gyi bshad pas ni ting nge 'dzin dang po gsungs pa'o / /
da ni de nas de bzhin gshegs pa zhes bya ba la sogs pas ni ting nge 'dzin gnyis pa gsungs pa yin te /
de ltar shes rab kyi pha rol tu phyin pa ston par mdzad pa'i phyir /
bcom ldan 'das rnam par snang mdzad kyi dkyil 'khor sprul bar bya ba'i phyir /
bcom ldan 'das rdo rje khu tshur la bskul ba dang /
de'i rjes thogs nyid la dkyil 'khor bskyed par bya ba'i phyir snying po 'di gsungs pa'o / /
dam tshig chen po phyag rgya yongs su 'dzin pas zhes bya ba ni /
phyag gnyis dam tshig gi khu tshur gyi phyag rgya 'ching bar mdzad pa ste /
rdo rje sra ba'i phyag rgya thams cad ni rdo rje khu tshur gyi dkyil 'khor gyi lha rnams kyi phyag rgya chen po'o / /
de rnams kyi dngos grub ni sprul pa rdzogs par 'gyur ba'o / /
de'i dam tshig ni rdzogs par byed pa'i rgyu ste /
ming de skad ces bya ba'i snying po 'dis gsungs pa ni /
a zhes bya ba'o / /
de nas 'di gsungs pa tsam gyis /
bcom ldan 'das kyis sems can thams cad rgyas btab pa'o zhes bya bar sbyar te / /
a zhes bya ba gsungs pa tsam gyis de bzhin gshegs pa la sogs pa dang sems can thams cad bcom ldan 'das rdo rje sems dpa' byang chub sems dpa' sems dpa' chen po rdo rje khu tshur gyi ngo bo nyid du gyur pas phyag rgya chen po dang /
chos dang dam tshig dang las kyi phyag rgya ste /
phyag rgya thams cad kyi rdo rje sems dpa' nyid du phyag rgya chen po dang /
chos dang dam tshig dang /
las kyi phyag rgya bdag nyid skyed par byed pas mi phyed par byas pa ni rdo rje sems dpa' ste /
der gyur pa ni rdo rje sems dpa' nyid do / /
rdo rje sems dpa' de'i rgyu ni de bzhin gshegs pa thams cad la sogs pa'i dngos grub mchog gi rgyu ste /
rdo rje sems dpa' skyed par byed pa des sangs rgyas nyid dam /
byang chub sems dpa' thob pa nyid ni /
de bzhin gshegs pa thams cad kyi dngos grub mchog gi rgyus rgyas btab pas /
de bzhin gshegs pa thams cad la sogs pas sems can thams cad rgyas btab pa'o / /
bcom ldan 'das zhes bya ba la sogs pa la /
yang zhes bya ba'i sgra ni nye bar bsdu ba ste /
bcom ldan 'das kyis ji skad du bshad pa'i dngos grub kyi rgyus rgyas btab pa 'ba' zhig tu ma zad kyi /
bcom ldan 'das kyi sku'i gsang ba las /
phyag rgya chen po'i tshul du dam tshig gi sems dpa' byung ba dang /
gsung gi gsang ba las ljags kyi rig sngags rnams dang /
thugs kyi gsang ba las rdo rje'i gzugs rnams dang /
sna tshogs rdo rje las sna tshogs rdo rje 'chang ba rnams phyung ba'o / /
phyung nas kyang dang po'i dkyil 'khor gyi tshul gyis bzhugs par gyur to zhes bya ba ni de rnams kyis bcom ldan 'das rdo rje khu tshur yongs su bskor nas /
bcom ldan 'das rdo rje sems dpa'i dkyil 'khor gyi tshul du bzhugs pa'o / /
de nas bcom ldan 'das zhes bya ba nas brtsams te /
bzhugs par gyur to zhes bya ba'i bar gyi bshad pas ni ting nge 'dzin gnyis pa gsungs pa yin no / /
de nas 'dus pa nas brtsams te /
gsum pa yin par shes par bya'o / /
dam tshig dang dbang bskur ba thob pa rnams kyis bzlas brjod dang bsgom pa bya'o zhes bya ba 'di'i cho ga bstan par bya ba'i phyir /
de nas zhes bya ba la sogs pas slob dpon gyi las kyi cho ga dang /
slob ma zhugs pa la sogs pa'i las kyi cho ga rgyas par gsungs pa yin no / /
de nas zhes bya ba'i sgra ni snga ma bzhin no / /
ting nge 'dzin gsum gyi mthar snyoms par zhugs par mdzad pa'i rjes thogs nyid la zhes bya ba'i don to / /
bcom ldan 'das zhes bya ba la sogs pa ni go sla'o / /
de bzhin gshegs pa thams cad kyi ye shes ni sngar bshad pa'o / /
de las byung ba'i rdo rje khu tshur gyi dkyil 'khor ni sems can gyi khams rnams rgyas 'debs pas na phyag rgya chen po ste / /
de la dmigs pa rdo rje ltar mi phyed pa gang yin pa'i ting nge 'dzin de mngon sum du mdzad pa'o /
phyag rgya thams cad kyi rdo rje dam tshig ces bya ba'i dkyil 'khor chen po 'di gsungs so zhes bya ba ni phyag rgya yang yin la thams cad kyang yin pas na phyag rgya thams cad de /
phyag rgya chen po dang /
chos dang dam tshig dang /
las kyi phyag rgya rnams so / /
de nyid mi phyed pas na rdo rje'o / /
de'i dam tshig ni rdo rje khu tshur gyi dkyil 'khor te /
ming de skad ces bya ba ni 'di gsungs pa'o / /
'dis ni don 'di skad ston par 'gyur te / /
ting nge 'dzin gsum po ji lta ba bzhin du bsgoms pa nas nye bar bzung ste /
ji srid dkyil 'khor mngon sum du mthong bar gyur pa de srid kyi bar du bsgom par bya'o / /
de nas de'i rjes thogs nyid la dkyil 'khor 'di bri bar bya'o / /
phyi'i dkyil 'khor ni dang po'i sbyor bas bris la zhes bya ba la /
'di dag ni phyi'i dkyil 'khor thams cad ni rdo rje sems dpa'i dkyil 'khor bzhin du bri bar bya'o / /
nang du rdo rje thig gi 'khor lo bri'o zhes bya ba ni phyi'i dkyil 'khor de'i dbus su rdo rje phreng ba zlum por bri'o / /
de bzhin du de'i dbus su dkyil 'khor brgyad par thig btab pa la zhes bya ba ni rdo rje'i thig gi 'khor lo'i dbus su shar dang /
nub dang /
byang dang /
lhor thig bzhi btab pas dkyil 'khor brgyad par thig gdab par bya'o / /
de nas de'i dbus su bcom ldan 'das rdo rje khu tshur gser gyi mdog can rdo rje rtse lnga pa dang bcas pa'i dam tshig gi khu tshur gyi phyag rgya gnyis kyis 'ching bar mdzad pa /
zhal rnam par bzhad pa ste /
cung zad 'dzum pa dang bcas pas /
a zhes bya bas yang dag par gzhag par bya'o / /
de bzhin du rdo rje'i sku mchog ces bya ba nas brtsams te /
ji srid lha mo rdo rje zhes bya ba'i bar du lha thams cad gnas ji lta ba bzhin du gzhag par bya'o / /
de nas dam tshig gi khu tshur yongs su 'dzin pas zhes bya ba ni /
de ltar dkyil 'khor bris nas cho ga thams cad rjes su spyod de /
rdo rje khu tshur gyi dam tshig gi phyag rgya bcings la /
rang nyid 'jug par bya'o / /
zhugs nas slob dpon med par yang phyag rgya thams cad kyi slob dpon du 'gyur ro zhes bya ba ni /
gang zhig slob dpon yod pa lta smos kyang ci dgos pa'o / /
de nas brtsams te dngos grub thams cad don yod par thob par 'gyur ro zhes bya ba ni dkyil 'khor du 'jug pa nas nye bar bzung ste /
rdo rje khu tshur gyi dkyil 'khor las gsungs pa'i dngos grub rnams dang rigs gzhan gyi dkyil 'khor las gsungs pa rnams kyang don yod cing 'bras bu dang bcas pas thob par 'gyur ro / /
phyag rgya thams cad kyi ye shes kyi dbang phyug ces bya ba la /
phyag rgya chen po la sogs pa ni phyag rgya thams cad de /
de rnams kyi ye shes ni chos thams cad rang bzhin gyi 'od gsal ba'o zhes nges par gyur pa'o / /
des dbang phyug tu gyur pa ni rang dbang du gyur pa'i gtso bo'o / /
myur ba ni shin tu skyen pa nyid du'o / /
bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro zhes bya ba'o / /
de nas thams cad byas la /
bdag nyid la go bar bya ba'i phyir sku gsung thugs kyi zhes bya ba la sogs pa dam tshig brjod par bya'o / /
de yang sku dang gsung dang thugs rnams kyis gzugs brnyan gyi sbyor bas de'i ngo bo nyid yin pas na phyag rgya thams cad ces bya ba ste /
sku dang gsung dang thugs rdo rje rnams bsgom pa'i ngo bo nyid kyi sbyor ba des sgrub pa po'i rgyud la phyag rgya chen po la sogs pa phyag rgya thams cad ces bya bar grags shing nges pa'o / /
gang zhig ce na dam tshig ste /
phyag rgya chen po la sogs pa'i ngo bo nyid do / /
'di'i las na ci zhig yin zhe na dngos grub kun ster ba'o zhes bya ba ste /
byang chub kyi sems chen po dang /
sbyin pa'i pha rol tu phyin pa dang /
shes rab kyi pha rol tu phyin pa dang /
brtson 'grus kyi pha rol tu phyin pa'i mtshan nyid can gyis dngos grub thams cad ster bar byed pas na /
dngos grub kun ster ba'o / /
'di skad ston par 'gyur te /
phyag rgya chen po dang /
chos dang dam tshig dang /
las dang phyag rgya rnams gzugs brnyan gyi tshul gyis bcing bar bya'o / /
de nas de'i ngo bo nyid du bsgom pa'i stobs kyis rnal 'byor pa phyag rgya chen po la sogs pa phyag rgya thams cad kyi ngo bo nyid du 'gyur zhing /
byang chub kyi sems la sogs pa rdzogs pa'i rgyur 'gyur ro / /
slob ma gzhug pa yang de bzhin no zhes bya ba ni ji ltar slob dpon gyi 'jug pa'i cho ga rgyas par gsungs pa de bzhin du slob ma rnams kyi yang de bzhin du shes par bya'o / /
phyag rgya thams cad kyi dkyil 'khor zhes bya ba la phyag rgya thams cad ni rang bzhin gyi 'od gsal ba dang /
brtson 'grus kyi pha rol tu phyin pa ste /
de las byung ba'i rdo rje khu tshur gyi dkyil 'khor ni phyag rgya thams cad kyi dkyil 'khor zhes bya'o / /
thams cad rnam par gsal bar bya ba'i phyir slar yang bshad par bya ste /
bcom ldan 'das rdo rje khu tshur gyi sbyor bas rdo rje dbyings las gsungs pa'i rnal 'byor chen po byas la /
ting nge 'dzin gsum bsgom pa nas brtsams te /
ji srid dkyil 'khor mngon sum du mthong bar gyur ba de srid kyi bar du bsgom par bya'o / /
de nas ji skad du gsungs pa'i dkyil 'khor gyi sa'i dbus su ting nge 'dzin bsgoms la /
bar snang gi phyogs su snga ma bzhin du bzhag nas nyi ma 'char ba'i dus su thig gdab par bya'o / /
'di'i phyi'i dkyil 'khor ni rdo rje sems dpa'i dkyil 'khor dang 'dra ste /
de'i nang du de'i phyed kyi tshad kyi zlum po'i rdo rje'i thig ka brgyad dang ldan par thig legs par gdab par bya'o / /
de nas legs par bri bar bya ste /
lha thams cad kyi gnas su sna tshogs pad+ma bri bar bya'o / /
de nas dkyil 'khor dbus ma'i lte ba'i phyogs su gnas pa'i pad+ma la bcom ldan 'das rdo rje khu tshur sku mdog ser po zhal 'dzum pa dang bcas pa /
dam tshig gi khu tshur gyi rdo rje rtse lnga pa 'dzin cing thugs ka'i phyogs su 'tshir brgyan thams cad kyis brgyan pa /
de bzhin gshegs pa la sogs pa'i cod pan gyis dbang bskur ba /
zhal shar du gzigs pa sems dpa'i skyil mo krung gis bzhugs pa gzhag par bya'o / /
de'i mdun du rdo rje yid las byung ba'i gnas su rdo rje sku mchog rdo rje sems dpa'i sku'i cha lugs 'dzin pa'o / /
g.yas phyogs su kI li kI la'i gnas su rdo rje ljags rdo rje smra ba'i cha lugs 'dzin pa phyag na lce bsnams pa'o / /
rgyab tu rdo rje dran pa'i gnas su byang chub sems dpa' ting nge 'dzin rdo rje zhes bya ba dam tshig gi phyag rgyas rdo rje rtse lnga pa bsnams pa /
rdo rje skyil mo krung gis bzhugs pa'o / /
g.yon logs su rdo rje snyems pa'i gnas su byang chub sems dpa' rdo rje rdo rje zhes bya ba rdo rje snyems pa'i sku'i cha lugs 'chang ba /
de'i phyag rgya'i tshul can no / /
nang gi dkyil 'khor de nyid kyi shar lho'i mtshams su lha mo phyag rgya'i khu tshur zhes bya ba rdo rje khu tshur gyi cha lugs 'chang ba /
dam tshig gi khu tshur gyis rdo rje rtse lnga pa thogs pa bri bar bya'o / /
lho nub kyi mtshams su lha mo rin chen gyi khu tshur zhes bya ba 'phags pa nam mkha'i snying po'i cha lugs 'chang ba dang /
dam tshig gi rin po che'i khu tshur gyis rdo rje rin chen 'dzin cing bzhugs pa'o / /
nub byang mtshams su bcom ldan 'das ma ye shes kyi khu tshur zhes bya ba 'jig rten dbang phyug gi cha lugs 'chang ba /
dam tshig pad+ma'i khu tshur gyis pad+ma bsnams pa'o / /
byang shar mtshams su bcom ldan 'das ma las kyi khu tshur zhes bya ba dngos po thams cad rdo rje las dang 'dra ba rdo rje khu tshur gyis las kyi phyag rgya sna tshogs rdo rje bsnams pa bri bar bya'o / /
shar phyogs kyi sgor bcom ldan 'das ma rdo rje snyems ma bdag nyid kyi dngos po thams cad rdo rje sems dpa' dang 'dra ba rdo rje dang dril bu bsnams pa'o / /
lho phyogs kyi sgor rdo rje ljags ma rdo rje smra ba dang 'dra ba /
rdo rje lce bsnams pa'o / /
nub phyogs kyi sgor ting nge 'dzin rdo rje ma ting nge 'dzin rdo rje'i cha lugs 'chang ba'o / /
byang phyogs kyi sgor rdo rje rdo rje ma rdo rje las dang 'dra ba'o / /
phyi'i dkyil 'khor gyi mtshams bzhir ni sgeg mo la sogs pa bri bar bya'o / /
'dir lha thams cad kyi snying po ni a zhes bya ba'o / /
de ltar dkyil 'khor bris la /
de bzhin du rnal 'byor chen po byas la /
'jug pa'i dam tshig gi phyag rgyas yongs su bzung ba'i rdo rje me tog gi yal ga las rnam par rgyal ba'i bum pa dang /
lha thams cad kyi bum pa dang /
gang ba'i bum pa rnams la a zhes bya ba re re zhing lan brgya rtsa brgyad yongs su bzla'o / /
de nas dkyil 'khor gyi sgo bzhi yongs su phye ste /
rdo rje bsdu ba byas la bcom ldan 'das kyi phyag rgya chen po bsgom zhing bcom ldan 'das la mtshan brgya rtsa brgyad pas kyang bstod la /
gsang ba'i lcags kyu dang /
a zhes bya bas bcom ldan 'das 'khor dang bcas pa'i dkyil 'khor du bcug nas /
rdo rje gnod sbyin gyis bgegs bsal ba byas te mtshams bcing ba dang /
dra ba dang ra ba dag byas la /
rdo rje khu tshur gyis sgo bcings te /
rdo rje srung bas srung ba thams cad go bskon nas /
a zhes bya bas mchod yon phul te /
rdo rje khu tshur gyi dam tshig gi phyag rgya dang /
AH dr-i sh+ya zhes bya bas 'khor dang bcas pa la blta bar byas la /
dzaHhUM baM hoHsa ma ya s+t+waM sa ma ya s+t+waM a haM a zhes lan gsum brjod de bsgrub par bya'o / /
rdo rje bsdams pa las mthe'u chung gnyis kyi bar du mthe bong bcings la mdzub mo bkug pa 'di ni dam tshig rdo rje khu tshur gyi mtshan nyid do / /
de nas lce la rdo rje ji lta ba bzhin du bsams la /
a zhes bya ba lha thams cad kyi ljags la bsam par bya ste /
'di ni 'di ltar lha thams cad kyi chos kyi phyag rgya'o / /
rang gi snying gar a las sna tshogs rdo rje bsams la /
lha thams cad kyi las kyi phyag rgya bcing bar bya ste /
rdo rje khu tshur gnyis bcings la /
gcig la gcig btsir ba 'di ni bcom ldan 'das rdo rje khu tshur gyi las kyi phyag rgya'o / /
gnyi ga snyems pa dang bcas pas bstod de 'jog pa 'di ni rdo rje'i sku'i mchog gi'o / /
rdo rje gnyis kar bsgreng ba 'di ni rdo rje ljags kyi'o / /
ting nge 'dzin mchog ni ting nge 'dzin rdo rje'o / /
rdo rje gar bskor te bkrol la mkhur ba dang spyi bor 'jog pa ni rdo rje rdo rje'o / /
rdo rje khu tshur gnyis nges par btsir ba ni lha mo phyag rgya'i khu tshur gyi'o / /
nam mkha'i snying po'i las kyi phyag rgya ni lha mo bcom ldan 'das ma nor bu'i khu tshur gyi'o / /
g.yas kyis g.yon dbye ba ni lha mo ye shes kyi khu tshur gyi'o / /
rdo rje rdo rje'i phyag rgya nyid ni lha mo las kyi khu tshur gyi'o / /
sgeg mo la sogs pa'i ni sngar bshad pa'i las kyi phyag rgya nyid do / /
rdo rje snyems ma la sogs pa'i yang rdo rje sku mchog la sogs pa'i byang chub sems dpa' chen po rnams kyi las kyi phyag rgya rnams gzung bar bya'o / /
rang gi snying gar rdo rje rtse lnga pa rnam par bsams la /
ji ltar bris pa'i rjes su 'brangs nas /
thams cad kyi phyag rgya chen po bcing bar bya'o / /
phyag rgya chen po la sogs pa phyag rgya thams cad bcom ldan 'das kyi thun mong gi snying po ni 'dir a zhes bya ba yin no / /
de nas sangs rgyas lnga'i dbu rgyan gyi dbang bskur ba thams cad dbang bskur la snga ma bzhin du mchod yon phul te /
bum pa rnams dang /
bum pa gang ba dang /
na bza' dang /
bla re la sogs pa rnams kyang bcom ldan 'das 'khor dang bcas pa la phul la /
mchod pa rnam pa lnga byas nas /
phyi rol du glu dang gar dang rol mo dang /
rta dang /
glang po che dang /
ba lang gi khyu rnams kyis kyang mchod pa byed du gzhug go / /
de nas phyag rgya'i mchod pa rnam pa bcu gnyis kyis yang dag par mchod de /
oM zhes bya ba las rin po che sna bdun dang /
dpag bsam gyi shing kha zas ro brgya la sogs pa'i bkod pa sprul la /
de 'dis dbul bar bya ste /
phyag 'tshal ba'i thal mo spyi bor bzhag la /
oM sarba bit+pU ra pUr /
su ra su ra /
A brta ya A brta ya hoHzhes brjod par bya'o / /
de nas phyi rol du gtor ma byin la /
sbyin sreg byas nas ras shin tu dmar ba la rdo rje gnod sbyin yongs su bzlas la /
de las ras gcig gis smad g.yogs bya /
gcig gis stod g.yogs byas nas yang gcig la rdo rje lcags kyu la sogs pa bzhi yongs su bzlas pas rang gi gdong g.yogs par bya'o / /
de nas phyag btsal ba la sogs pa sngon du 'gro bas de bzhin du sdom pa yang dag par blangs la byang chub tu sems bskyed de /
de bzhin du snying gar rdo rje bskyed la /
shar phyogs kyi sgo la bltas nas /
phyi rol na gnas pa'i bum pa'i chus bdag nyid dbang bskur te /
rdo rje khu tshur gyi dam tshig gi phyag rgya bcings nas de bzhin du me tog gi phreng ba blangs la /
badzra badzra a zhes zlos shing dkyil 'khor du gzhug par bya ste /
badzra aM ku sha dzaHzhes kyang brjod par bya'o / /
de nas lho phyogs kyi sgo nas de bzhin du zhugs te /
badzra pA sha hUM zhes brjod par bya'o / /
de nas nub phyogs kyi sgo nas zhugs te /
badzra Ta baM zhes brjod par bya'o / /
de nas byang phyogs kyi sgo nas snga ma bzhin du zhugs la /
badzra A be sha AHzhes bya bas bdag nyid dbang du bya'o / /
de nas yang shar phyogs kyi sgo nas zhugs la /
ma hA ra ta /
su dri D+ha /
su to Sho /
su su kho badzra satwa /
Ad+ya sid+d+h+ya mAM zhes brjod par bya'o / /
de nas rnam par sgeg pa'i rdo rjes phyag byas la /
dkyil 'khor la lan gsum bskor ba byas la /
bcom ldan 'das rdo rje khu tshur gyi spyan sngar 'dug la /
'di skad ces brjod par bya'o / /
ma hA rA ga /
ma hA sau khya /
ma hA badzra /
ma hA d+hA na /
ma hA dz+nyA na /
ma hA karma /
badzra satwa A d+ya sid+d+h+ya mAM /
yang 'di skad brjod par bya ste /
dzaHhUM baM hoHpra sid+d+h+ya mAM /
de nas rdo rje'i chu 'thungs la a zhes bya ba lan brgya brjod do / /
de bdag nyid la dbab par bya'o / /
yang g.yon pa'i khro bo'i khu tshur gyis sems ma rdo rje phye la /
bdag nyid la dbab par bya ste /
a zhes bya ba lan brgya brjod par bya'o / /
de nas a zhes bya bas me tog dor bar bya'o / /
de nas de blangs la a zhes bya ba nyid kyis rang gi mgo la bcing bar bya'o / /
de nas de nyid kyis gdong g.yogs dgrol bar bya'o / /
de nas de zlos shing shar phyogs kyi cha nas brtsams te /
dkyil 'khor bskor bar bya'o / /
de nas rdo rje khu tshur gyi dam tshig gi phyag rgya bcings la /
tiSh+Tha badzra zhes bya bas rang gi snying gar dgrol bar bya'o / /
de nas rdo rje khu tshur gyi phyag rgya chen po bcings la /
de la rdo rje'i lta bas blta zhing /
ji srid bcom ldan 'das kyi zhal bstan nas dngos grub thams cad stsol bar 'gyur ba de srid kyi bar du bzlas brjod bya'o / /
de nas rdo rje thal mo bskor bas shis pa brjod pa 'don pa'i tshul du rang gi snying gar bzhag la mtshan brgya rtsa brgyad kyis bstod de /
rdo rje mtshon cha la sogs pa'i gsang ba'i mchod pa bzhis bcom ldan 'das 'khor dang bcas pa yang dag par mchod la /
glu dang rol mo'i mchod pa rnams kyis kyang legs par mchod par bya'o / /
de nas yang bcom ldan 'das rdo rje khu tshur gyi phyag rgya chen po bcings la /
bcom ldan 'das la rdo rje'i lta bas blta zhing rdo rje thal mo bskor bas phyag byas la /
me tog la sogs pa dang dbang bskur ba rnams blang bar bya'o / /
de la dang po kho nar rdo rje khu tshur gyi dam tshig gi phyag rgyas yongs su bzung ba'i rdo rje'i me tog gi yal ga las rnam par rgyal ba'i bum pa la sngar bshad pa'i mtshan nyid can gyi gsang sngags de bzhin du yang bzlas la /
bdag nyid byang chub sems dpa' rdo rje khu tshur du byin gyis brlabs te /
rdo rje khu tshur gyi dam tshig gi phyag rgyas rnal 'byor chen po las bshad pa'i gnas rnams su lha thams cad dgod par byas la /
phyi'i dkyil 'khor gyi nang du sna tshogs pad+ma bris la /
de'i steng du rdo rje khu tshur gyi phyag rgya chen pos 'dug la me tog la sogs pas bdag nyid kyang yang dag par mchod de mchod yon blangs la /
mtshan brgya rtsa brgyad kyis yang dag par bstod nas /
rdo rje khu tshur gyis rnam par rgyal ba'i bum pa las chu blangs la /
oM badzra a b+hiShiny+tsa AHzhes bya bas bdag nyid dbang bskur bar bya zhing /
chu de btung bar yang bya'o / /
de nas sangs rgyas lnga'i dbang bskur ba'i phyag rgyas dbang bskur la /
lugs ma'am /
brdungs pa'am /
byas pa'am /
bris pa'i sangs rgyas lnga'i dbu rgyan gyis snga ma bzhin du bdag nyid la dbang bskur bar bya'o / /
de nas dang po'i rdo rje dril bu dang bcas pa blangs la /
bdag po dang ming gi dbang bskur ba dag gis bdag nyid dbang bskur bar bya'o / /
de nas /
sku gsung thugs kyi rdo rje yi / /
gzugs brnyan lta bu'i sbyor ba yis / /
phyag rgya kun zhes sbyor bas bsgrags / /
dam tshig dngos grub kun ster ba'o / /
zhes bya ba brjod par bya'o / /
de nas dngos grub kyi rdo rje'i brtul zhugs blangs la me tog la sogs pa phyi'i mchod pa rnams kyis bdag nyid yang dag par mchod la /
rdo rje mtshon cha la sogs pa'i phyag rgya'i mchod pa rnam pa bcu gnyis kyis yang dag par mchod par bya zhing /
de nyid kyis ni rdo rje bzung / /
chos kyi dril bu dkrol bar bya / /
dam tshig gis ni phyag rgya cher / /
byin gyis brlabs nas snying po bzla / /
de nas bcom ldan 'das la phyag byas la /
snying po bzlas nas tshigs su bcad pa lnga pa rjes su gnang ba dang /
gzengs bstod pa dang /
lung bstan pa mnos la yang bdag nyid byin gyis brlab pa la sogs pa byas te /
ci 'dod par bzlas brjod byas la /
bcom ldan 'das la phyag byas nas /
'di skad ces brjod par bya ste /
bdag ming 'di zhes bya ba yi / /
rdo rje slob dpon dka' thub ches / /
sems can kun la phan pa'i phyir / /
slob ma rnams ni gzhug par bgyi / /
de nas slob ma gzhug par bya'o / /
slob dpon gyi las kyi cho ga rdzogs so // //
de nas sdom pa dbog par 'os pa'i slob ma sngar bshad pa'i cho gas sdom pa 'dzin du gzhug par bya zhing /
byang chub tu sems bskyed du gzhug par bya'o / /
de nas de'i snying gar de bzhin du rdo rje bskyed la /
de byang chub sems dpa' chen po rdo rje khu tshur du byin gyis brlabs te /
spos dang me tog la sogs pas mchod nas /
yon gyi mchog blangs la /
sgor bltas nas gnas pa'i bum pa'i chus dbang bskur nas rang gi 'jug pa'i cho gas bcug cing dbab par byas la /
yang rdo rje dbab pa'i phyag rgya dril bu dang bcas pas rkang pa g.yon pas de'i rkang pa g.yas pa mnan te /
a a a a a zhes bya ba a lnga lan brgya'i bar du brjod pas dbab par bya'o / /
de nas cho ga thams cad rjes su spyad par bya'o / /
slob ma gzhug pa la sogs pa'i cho ga rgyas pa rdzogs so // //
da ni dam tshig dang dbang bskur ba thob pa rnams la /
slob dpon gyi dngos grub kyi ye shes bslab par bya'o zhes bya ba'i don bstan par bya ba'i phyir /
sgrub pa dang zhes bya ba la sogs pa gsungs te /
sgrub pa dang dngos grub thams cad kyang de bzhin no zhes bya ba ni zla ba nya nas brtsams te /
bcom ldan 'das rdo rje khu tshur gyi spyan sngar dam tshig gi rdo rje khu tshur gyi phyag rgya bcings la /
ji ltar skyo bar ma gyur pas /
dang po bdag la byin gyis brlab pa la sogs pa byas te /
ji srid zla ba gcig gis sngon du bsnyen pa byas par gyur pa de srid kyi bar du rdo rje tshig gis bzlas brjod bya'o / /
de nas dang po rdo rje bri ba'i phyag rgyas ras la bri ba 'am 'drir gzhug par bya ste /
phyis ni ci bder bya'o / /
de yang dbus su bcom ldan 'das rdo rje khu tshur ji lta ba bzhin du bris la /
byang chub sems dpa' rdo rje'i sku mchog nas brtsams te /
lha mo rdo rje rdo rje'i bar du thams cad dkyil 'khor gyi tshul du yang dag par bri bar bya'o / /
de nas zla ba nya nas brtsams te /
bcom ldan 'das rdo rje khu tshur gyi phyag rgya chen po bcings la /
de bzhin du sngon du bsnyen pa'i sbyor bas zla ba gcig tsam gyi bar du bzlas brjod bya'o / /
de nas nang par bcom ldan 'das rdo rje khu tshur gyis zhal bstan nas /
sangs rgyas nyid la sogs pa'i dngos grub rnams stsol bar 'gyur ro / /
ras kyi ri mo dang po'i sgrub pa'o / /
de nas ras kyis ri mo gnyis pa bsgrub par bya'o / /
sngon du bsnyen pa de bzhin du byas nas /
bcom ldan 'das rdo rje khu tshur dpa' bo gcig pu bris la /
de'i spyan sngar bcom ldan 'das rdo rje khu tshur gyi phyag rgya chen po bcings la bzlas brjod 'bum bya'o / /
de nas zla ba nya nas mtshan thog thag bzlas brjod byas nas /
nang par rdo rje khu tshur nyid thob par 'gyur ro / /
de nas ma bsgrubs pa'i las rnams kyang de bzhin te zhes bya ba ni snga ma bzhin no / /
phyag rgya thams cad bcing ba bsgrub pa la zhes bya ba ni /
phyag rgya chen po dang /
chos dang dam tshig dang las kyi phyag rgya rnams ni phyag rgya thams cad de /
de rnams bcing ba ni ji skad du bshad pa'o / /
de'i sgrub pa ni rdzogs par bya ba'o / /
de ji ltar 'gyur zhe na /
snying gar rdo rje khu tshur gyis so zhes bya ba gsungs te /
phyag rgya de thams cad bcing ba bsgrub pa ni snying gar rdo rje khu tshur gyi phyag rgyas grub par gyur te /
rdo rje khu tshur gnyis gcig la gcig lta bar snying ga'i phyogs su bzhag la btsir ba 'di ni snying gar rdo rje khu tshur gyi phyag rgya bya ste /
'di bcings la a zhes bya ba zlos shing /
de lta bus ni phyag rgya thams cad bcing ba grub par 'gyur te /
phyag rgya chen po la sogs pa rigs thams cad kyi phyag rgya sgrub pa pos bcings la rang gi las la nges par sbyar nas /
rang gi las rnams byed do zhes bya ba'i don to / /
phyag rgya thams cad bsgrub pa la ni zhes bya ba la /
phyag rgya thams cad ni ji skad du bshad pa rnams so / /
de rnams bsgrub pa ni rang dbang du bya ba'o / /
de ji ltar 'gyur zhe na /
rdo rje chen po'i khu tshur gyis so zhes bya ba gsungs te /
ji skad du bshad pa'i mtshan nyid can gyi bcom ldan 'das rdo rje khu tshur gyi dam tshig gi phyag rgya ni /
rdo rje chen po'i khu tshur ro / /
'di skad ston par 'gyur te /
phyag rgya chen po la sogs pa phyag rgya thams cad sgrub par 'dod pas /
dang po nyid rdo rje'i thal mo dang /
rdo rje bsdams pa dang /
rdo rje bsdams pa dgrol ba'i phyag rgya dang /
rdo rje dbab pa'i dam tshig gi phyag rgya bcings la /
badzra muSh+Ti zhes bya ba dang /
rdo rje khu tshur gyi dam tshig gi phyag rgya bcings te /
a zhes bya ba gdon par bya'o / /
de nas sgrub pa po de'i phyag rgya chen po la sogs pa'i phyag rgya thams cad rang dbang du byas par 'gyur ro / /
dam tshig thams cad bsgrub pa la ni zhes bya ba la dam tshig kyang yin la thams cad kyang yin pas na dam tshig thams cad de /
rdo rje sems dpa' la sogs pa rnams so / /
de rnams bsgrub pa ni spyan drangs pa rnams rang dbang du bya ba'o / /
de ji ltar 'gyur zhe na /
rdo rje 'dod pa'i khu tshur gyis so zhes bya ba gsungs te /
rdo rje hUM mdzad kyi phyag rgya las mdzub mo gnyis lu gu rgyud du mdud pa byas la /
mthe bong gnyis gshibs nas snying gar bzhag pa 'di ni rdo rje 'dod pa'i rgyal po'i phyag rgya ste /
'di bcings la rang gi lha'i spyan snga'am /
rang gi lus la bzhag la /
a zhes bya ba bzlas brjod byas na de lta bus ni dam tshig thams cad 'grub par 'gyur ro / /
sems can thams cad rjes su chags par bya ba la ni zhes bya ba la /
rdo rje sems dpa' la sogs pa dang /
sems can gyi khams rnams ni sems can thams cad de /
de rnams rjes su chags par bya ba ni snga ma bzhin no / /
rdo rje chags pa chen po'i khu tshur gyis so zhes bya ba ni /
rdo rje khu tshur gnyis bcings la /
des mda' 'dzin pa'i tshul du bya ba 'di ni rdo rje chags pa chen po'i tshul du bya ba'i rdo rje khu tshur te 'di bcings la /
rdo rje chags par bdag nyid rnam par bsams nas /
rdo rje sems dpa' la sogs pa bsgrub par bya ba'i sems dpa' rnams yid kyis mdun du gnas pa la /
me tog gi mda' kha dog dmar pos yang dang yang du snying gar bsnun par bya zhing /
a che ge mo a nu rA ga ya ho zhes bzlas brjod byas nas de lta bus ni rjes su chags par byas par 'gyur ro / /
sems can thams cad dbang du bya ba la ni zhes bya ba la /
rdo rje sems dpa' la sogs pa dbang du bya ba ni thams cad dbang du bya ba ste /
bdag dang nor rang dbang du byas zhes bya ba'i don to / /
de ji ltar 'gyur zhe na /
rdo rje bzhad pa'i khu tshur gyis so zhes bya ba gsungs te rdo rje dbyings kyi dkyil 'khor chen po las gsungs pa'i rdo rje bzhad pa'i dam tshig gi phyag rgya ni rdo rje bzhad pa'i dam tshig gi khu tshur yin la /
'di bcings nas a zhes bya ba zlos shing rdo rje bzhad pa mdog dmar por bdag nyid rnam par bsams la /
bsgrub par bya ba mdun du bzhag ste /
de bzhin du 'od zer dmar po rnams kyis bsgrub par bya ba 'khyud cing bzlas brjod bya ste /
a che ge mo me ba shaM A na ya ho / /
de lta bus ni 'di dbang du 'gyur ro / /
thams cad bcing ba la ni zhes bya ba la /
rdo rje 'dzin pas rdo rje lcags sgrog phyag na bsnams pas bdud la sogs pa bcing ba ni thams cad bcing ba'o / /
de ji ltar 'gyur zhe na /
rdo rje bsdams pa'i khu tshur chen pos so zhes bya ba gsungs te /
rdo rje bsdams pa ni go bar zad do / /
de nyid ni khu tshur chen po ste /
des thams cad bcing ba'o / /
yang rnam pa 'di nyid kyis thams cad bcing ba bstan pa'i phyir /
thams cad bsdams pa la ni rdo rje lu gu rgyud kyi khu tshur gyis so zhes bya ba gsungs te /
rdo rje bsdams pa nang du bcings la /
mthe bo dang mdzub mo rtse sprad de /
bcing ba ni rdo rje lu gu rgyud kyi khu tshur te 'di bcings la a zhes bya ba zlos shing /
rdo rje lcags sgrog gi lag pa dang rdo rje lcags sgrog tu bdag nyid rnam par bsams la /
a che ge mo ban+d+ha ya baM zhes bya ba zlos shing /
bsgrub par bya ba'i rdo rje lcags sgrog dang bcing bar bya'o / /
thams cad lkugs par bya ba la ni zhes bya ba la /
ngag gi 'jug pa dang bral ba ni lkugs pa'o / /
de ji ltar 'gyur zhe na /
rdo rje zhal gyi khu tshur gyis so zhes bya ba gsungs te /
rdo rje dgun gyi phyag rgya ni /
rdo rje zhal gyi khu tshur te /
'di bcings la A zhes bya bas /
bdag nyid rdo rje dgun gyi gzugs su rnam par bsams te /
bsgrub par bya ba rdo rje kha ba babs pas 'khyag par 'gyur zhing tshig smra mi nus pas rmugs par bsam par bya ste /
de lta bus ni lkugs par 'gyur ro / /
thams cad btsir ba la ni zhes bya ba la /
sngar bshad pa'i sbyor bas gdon pa la sogs pa bcings te /
phyis rdo rje bsdams pa bcings la /
de dang yid kyis blangs te /
rdo rje bsdams pa'i nang du chud pa dang bsgrub par bya ba btsir bar bya ba 'di ni rdo rje bsdams pa'i khu tshur te /
'dis thams cad btsir bar 'gyur ro / /
thams cad gsad pa la ni rdo rje khro bo'i khu tshur gyis so zhes bya ba ni bcom ldan 'das rdo rje khu tshur gyi sbyor ba ji lta ba bzhin du byas la /
AHhUM zhes bya bas rdo rje khro bor bdag nyid rnam par bsams la /
g.yas kyi khro bo'i khu tshur ram /
g.yon gyi khu tshur gyis gzhan la sdigs mdzub bya zhing /
a che ge mo mA ra ya hUM zhes bzlas la /
mdzub mo'i rdo rje las rdo rje 'bar ba sprul la /
bsgrub par bya ba'i steng du ltung bar bya ste /
de lta bus ni rdo rje khro bo'i khu tshur gyis thams cad gsod par 'gyur ro / /
thams cad bza' ba la ni rdo rje gnod sbyin gyi khu tshur gyis so zhes bya ba ni /
rdo rje gnod sbyin gyi sbyor bas ji lta ba bzhin du byas la /
A zhes bya ba nyid kyis rdo rje gnod sbyin gyi skra gyen du brdzes pa /
gsus pa che ba zhal nam mkha' ltar tshad med cing mche ba gtsigs pa khro ba chen po 'khrugs pa /
mdog nag por bdag nyid bsams nas /
de'i las kyi phyag rgya bcings te /
bsgrub par bya ba'i sprin la sogs pa des rang gi khar bcug la /
a me g+ha a ti aM b+hak+Sha ya hUM zhes bzlas brjod bya'o / /
'di ni rdo rje gnod sbyin gyi khu tshur te 'dis thams cad za bar 'gyur ro / /
thams cad gzhig pa la ni rdo rje nges par btsir ba'i khu tshur gyis so zhes bya ba ni /
snga ma bzhin du sbyor ba byas la /
dam tshig gi rdo rje khu tshur gyi phyag rgyas bsgrub par bya ba bzung ba'i bsam pas rdo rje rtse lnga pa blangs te /
bsgrub par bya ba btsir ba'i bsam pas btsir bar bya'o / /
'dis ni rdo rje nges par btsir ba'i khu tshur 'dis thams cad gzhig par bya'o / /
thams cad dral ba la ni rdo rje dral ba'i khu tshur gyis so zhes bya ba ni /
lha'i bu'i bdud la sogs pa'i dngos po thams cad dral ba la ni rdo rje khu tshur gnyis bcings la /
bsgrub par bya ba dral ba'i bsam pas dral bar bya'o / /
'di ni rdo rje dral ba'i khu tshur te 'dis thams cad dral bar 'gyur ro / /
thams cad dbab pa la ni rdo rje 'bebs pa'i rdo rje khu tshur gyis so zhes bya ba ni /
rgyu ba dang mi rgyu ba'i dngos po thams cad dbab pa ni thams cad dbab pa'o / /
de yang rdo rje bsdams pa nang du bcings la srin lag dang /
mthe'u chung gi bar du mthe bo gzhag pa 'di ni rdo rje 'bebs pa'i khu tshur te /
'di dang a zhes bya bas thams cad 'bebs par 'gyur ro / /
thams cad gar byed du gzhug pa la ni rdo rje gar gyi khu tshur gyis so zhes bya ba ni /
'di ni rdo rje gar mkhan ma'i phyag rgya ni /
rdo rje gar gyi khu tshur te /
'dis thams cad gar byed du gzhug par bya'o / /
'di skad ston par 'gyur te /
bcom ldan 'das rdo rje khu tshur gyi sbyor ba ji lta ba bzhin du byas la /
a zhes bya ba zlos shing thams cad gar byed pa'i tshul gyis bsgrub par bya ba'i lus la yid kyis gzhug pas bsgrub par bya ba bkang la /
bdag nyid kyis gar byas te des ni thams cad gar byed du gzhug par bya'o / /
thams cad smrar gzhug pa ni rdo rje gsung gi khu tshur gyis so zhes bya ba ni /
rdo rje khu tshur gnyis kyis pi wang brdung ba'i tshul du byas pa 'di ni rdo rje gsung gi khu tshur te /
'di bcings la a zhes bya ba zlos shing rdo rje khu tshur gyi sbyor bas bsgrub par bya ba'i lus la ji lta ba bzhin du zhugs nas /
rdo rje khu tshur gnyis kyis yang dang yang du pi wang brdung ba ltar byas na thams cad smra bar 'gyur ro / /
thams cad rengs par bya ba la ni rdo rje dmigs pa'i khu tshur gyis so zhes bya ba ni /
rdo rje khu tshur gyi sbyor ba ji lta ba bzhin du byas la /
snying ga'i zla ba la rdo rje rtse lnga pa 'bar ba'i phreng ba kun du 'khrugs pa'i 'od can rnam par bsams te /
'bar ba des phyogs bcu'i sprin la sogs pa bsgrub par bya ba gnon par bya ste /
'di ni rdo rje dmigs pa'i khu tshur gyis thams cad rengs par bya'o / /
gzhan gyi dpung thams cad lkugs pa dang 'phye bor bya ba la ni rdo rje chen po 'phye bo'i khu tshur gyis so zhes bya ba ni /
de bzhin du bcom ldan 'das kyi sbyor ba byas la /
a hUM zhes zlos shing rdo rje hUM mdzad kyi phyag rgya bcings la /
rdo rje hUM mdzad du bdag nyid bsgoms la /
a pa ra sai n+yam mu kha phag kam ku ru hUM /
zhes khros pas bzlas brjod byas la /
phyag rgya bcings la de las rdo rje khro bo rnams sprul te /
gzhan gyi dpung thams cad tshig dang bral bas na lkugs pa dang /
rkang pa 'degs pa'i nus pa dang bral bas na grum por bya ba 'di ni 'phye bo'i khu tshur ro / /
gzhan gyi phyag rgya thams cad las sgrol ba la ni rdo rje thal mo'i khu tshur gyis so zhes bya ba ni snga ma bzhin du rdo rje khu tshur gyi sbyor ba byas la /
AHzhes bya ba zlos shing /
dam tshig gi rdo rje'i khu tshur gyi mthil gnyis su 'jig rten dang 'jig rten las 'das pa'i phyag rgya thams cad yid kyis blangs la /
dgrol ba de ni rdo rje thal mo'i khu tshur ro / /
rdo rje mkha' 'gro ma thams cad kyi phyag rgya gzhig pa la ni rdo rje hUM mdzad kyi rdo rje'i khu tshur gyis so zhes bya ba ni /
de bzhin du rdo rje khu tshur sbyor ba byas la /
AHhUM zhes bya bas dpal he ru kar bdag nyid rnam par bsams la /
dpal khrag 'thung gi rdo rje'i phyag rgya mkha' 'gro ma'i phyag rgya'i steng du babs par 'gyur bar bsams te /
'di ni hUM mdzad kyi rdo rje'i khu tshur ro / /
gdug pa thams cad kyi phyag rgya dbye ba la ni hUM mdzad kyi rdo rje'i khu tshur gyis so zhes bya ba ni /
de bzhin du rdo rje khu tshur gyi sbyor ba byas la /
AHhUM zhes bya ba dang /
rdo rje hUM mdzad kyi phyag rgya bcings nas rdo rje hUM mdzad du bdag nyid rnam par bsams te /
srin po la sogs pa'i gdug pa thams cad kyi phyag rgya dral ba'i bsam pas rdo rje hUM mdzad kyi phyag rgyas mkhrig ma bcing ba dral bar bya ste /
'dis ni rdo rje hUM mdzad kyi khu tshur te /
ji skad du bshad pa'i las rdzogs par byed pa'o / /
phyag rgya thams cad bcing ba la ni rdo rje khu tshur gyi khu tshur gyis so zhes bya ba ni snga ma bzhin du rdo rje khu tshur gyi sbyor ba byas la /
rdo rje khu tshur gyis las kyi phyag rgya bcings nas /
phyag rgya chen po la sogs pa'i rigs thams cad kyi phyag rgya rnams dam tshig gi bcing bas bcings nas a zhes bya ba zlos pa 'di ni rdo rje khu tshur gyi khu tshur te /
phyag rgya thams cad 'ching ba'o / /
phyag rgya thams cad rdo rjer bya ba la ni rdo rje khu tshur gyis so zhes bya ba ni snga ma bzhin du rdo rje khu tshur gyi sbyor ba byas la /
rdo rje khu tshur gnyis kyis yan lag dang nying lag thams cad byug cing a zhes bya ba zlos pa 'di ni rdo rje khu tshur te /
phyag rgya chen po rdo rjer byed pa'o / /
thams cad rgyas gdab pa la ni rdo rje ma mo'i khu tshur gyis so zhes bya ba ni de bzhin du rdo rje khu tshur gyi sbyor ba byas la /
a zhes bya ba dang bsgrub par bya ba rgyas gdab pa'i bsam pas rdo rje khu tshur gnyis khar gzhag pa 'di ni rdo rje ma mo'i khu tshur te /
des sems can thams cad rgyas 'debs pa'o / /
thams cad phye mar bya ba la ni rdo rje bzang po'i khu tshur gyis so zhes bya ba ni snga ma bzhin du rdo rje khu tshur gyi sbyor ba byas la /
bdud la sogs pa phye mar bya ba'i bsam pas dam tshig rdo rje'i khu tshur bcings la /
yid kyis bsgrub par bya ba'i steng du bzhag nas /
sa la btsir te rdo rje 'bar bas bsgrub par bya ba thal bar byas par gyur par bsam zhing /
a hUM zhes bya ba'i bzlas brjod bya ba 'di ni rdo rje bzang po'i khu tshur te thams cad phye mar byed pa'o / /
thams cad rnam par gzhig pa la ni rdo rje gdug pa'i khu tshur gyis so zhes bya ba ni snga ma bzhin du rdo rje khu tshur gyi sbyor ba byas la /
gdug pa rnams kyi dkyil 'khor gzhig pa'i bsam pas g.yon pa'i rdo rje khu tshur gyi rgyab tu g.yas pa'i rdo rje khu tshur kha bkan te bzhag nas /
dbus su gdug pa'i dkyil 'khor bsams la /
g.yon du blta ba dang bcas pa nyid kyis g.yon pa'i khu tshur mngon du phyogs par byas te /
gcig la gcig btsir bar bya ba 'di ni rdo rje gdug pa'i khu tshur te thams cad rnam par 'jig par byed pa'o / /
thams cad dbye ba dang rnam par gzhol ba la ni dbang po'i rdo rje'i khu tshur gyis so zhes bya ba ni 'phags pa de kho na nyid bsdus pa las gsungs pa'i phyir rdo rje khu tshur gnyis bcings la g.yas pa'i khu tshur gyi steng du g.yon pa'i khu tshur bzhag pa 'di ni dbang po'i rdo rje'i khu tshur te 'di bcings la stang stabs dang bcas pas bsgrub par bya ba'i steng du 'phang zhing a hUM zhes zlos shing rdo rje 'bar bas bsgrub par bya ba rnam par gzhom par bsam par bya'o / /
de lta bu'i dbang po'i rdo rje'i khu tshur gyis ni thams cad dbye ba dang rnam par 'joms par byed pa'o / /
chu'i nang du gnas shing 'chag pa la ni /
rdo rje rnon po'i khu tshur gyis so zhes bya ba ni /
bcom ldan 'das rdo rje khu tshur gyi sbyor ba byas la /
dang po'i rdo rje la mdzub mo gnyis bkug ste /
gung mo gnyis kyi steng du mthe bos sen mo mnan la /
mig gi 'bras bu ltar byas nas srin lag dang mthe'u chung gnyis mnyam por brkyang ba 'di bcings la 'chag cing 'gro bas rang gi phyag rgya las byung ba'i rdo rje 'bar bas chu steng du bteg ste /
chu'i nang du gnas shing 'chag par bya ba 'di ni rdo rje rnon po'i khu tshur te /
bzlas brjod ni a lam zhes brjod par bya'o / /
gzugs mang por ston pa la ni sna tshogs rdo rje'i khu tshur gyis so zhes bya ba ni rdo rje khu tshur gnyis bcings la /
g.yon pa'i mthe bo'i sbubs su g.yas pa'i mdzub mo bcug pa ni sna tshogs rdo rje'i khu tshur te 'di bcings la hrIHta zhes bzlas brjod byas nas gzugs thams cad yang dag par ston pa'i ting nge 'dzin bsgom par bya ste /
de lta bus ni gzugs mang po ston par 'gyur ro / /
mi snang ba'i dngos grub la ni mi snang ba'i rdo rje'i khu tshur gyis so zhes bya ba ni /
de bzhin du rdo rje khu tshur gyi sbyor bas a khaM zhes zlos shing rdo rje rnon po'i khu tshur bcings la bdag nyid nam mkha' dang 'dra bar bsgoms na mi snang bar gyur te /
'di ni mi snang ba'i rdo rje khu tshur ro / /
rgyu ba dang mi rgyu ba'i dngos po rnams 'byung ba la ni rdo rje nam mkha'i khu tshur gyis so zhes bya ba ni /
bcom ldan 'das rdo rje khu tshur gyi sbyor ba byas la /
AHtraM zhes zlos shing bdag nyid nam mkha'i snying po'i rnam par bsams nas /
'phags pa nam mkha'i snying po'i dam tshig gi phyag rgya bcings la /
nam mkha' las dngos po thams cad bskyed par bya ba ni rdo rje nam mkha'i khu tshur te dngos po thams cad skyed par byed pa'o / /
nam mkha' la 'gro ba'i dngos grub la ni rdo rje bsdams pa'i khu tshur gyis so zhes bya ba ni /
bcom ldan 'das rdo rje khu tshur gyi sbyor bas rdo rje bsdams pa bcings la rang gi gnas nas ri rab kyi bar du ji srid mngon par 'dod pa'i gnas su 'gro bar bya ba'i phyir /
rdo rje skas kyi gdang bu rnam par bsams la /
de la 'dzegs nas 'gro na /
de lta bus ni nam mkha' la 'gro bar 'gyur te /
'di ni rdo rje bsdams pa'i khu tshur nam mkha' la 'gro ba ster bar byed pa'o / /
rig pa 'dzin pa'i dngos grub la ni rdo rje ral gri'i khu tshur gyis so zhes bya ba ni /
rdo rje ral gri'i khu tshur ni 'phags pa 'jam dpal gyi phyag rgya chen po ste /
de bcings la a zhes bya ba zlos shing /
ral gri 'dzin pa'i rig pa 'dzin par bdag nyid bsgoms na /
bsgrub pa grub nas ral gri 'dzin pa'i rig pa 'dzin par 'gyur ro / /
de bzhin gshegs pa thams cad la mchod pa'i dngos grub la ni /
rdo rje de las kyi khu tshur gyis so zhes bya ba ni /
bcom ldan 'das rdo rje khu tshur gyi sbyor ba byas la /
a zhes bya ba zlos shing rdo rje khu tshur gnyis kyis sna tshogs rdo rje blangs la /
mchod pa ma lus shing lus pa med pas de bzhin gshegs pa thams cad la mchod pa yid kyis bya ste /
'di ni rdo rje las kyi khu tshur gyis mchod pa thams cad rab tu sgrub par byed pa'o / /
thams cad mkhyen pa'i dngos grub la ni rdo rje ye shes kyi khu tshur gyis so zhes bya ba ni /
pad+ma'i dam tshig gi phyag rgyas rdo rje pad+ma 'dzin pa ni rdo rje ye shes kyi khu tshur te 'di bcings la a zhes bya ba zlos shing chos thams cad rang bzhin gyis dag pa'o zhes bsgoms na /
shes rab kyi pha rol tu phyin pa thob par 'gyur te /
des na 'di la thams cad mkhyen pa'i ye shes 'grub par 'gyur ro / /
nor thams cad kyi dngos grub la ni rdo rje nor gyi khu tshur gyis so zhes bya ba ni /
rin po che'i dam tshig gi khu tshur gyis rdo rje rin po che 'dzin pa ni rdo rje nor gyi khu tshur te /
'di bcings la byang chub sems dpa' chen po rdo rje rin chen du bdag nyid bsgoms na nor thams cad kyi dngos grub 'grub par 'gyur ro / /
phyag rgya thams cad kyi bdag po nyid la ni rdo rje khu tshur gyis so zhes bya ba ni /
rdo rje khu tshur gyi dam tshig gi phyag rgyas rdo rje rtse lnga pa 'dzin pa ni rdo rje'i phyag rgya'i khu tshur te /
'dis phyag rgya thams cad kyi bdag po nyid du 'gyur ro / /
las thams cad kyi dngos grub la ni rdo rje thams cad kyi khu tshur gyis so zhes bya ba ni /
las thams cad pa'i phyag rgya ni rdo rje thams cad kyi khu tshur te /
'dis sangs rgyas kyi sprul ba rnams dang /
sems can gyi don bya ba'i mtshan nyid can gyi las thams cad 'grub par 'gyur ro / /
dkyil 'khor thams cad kyi dngos grub la ni rdo rje 'dzin pa'i khu tshur gyis so zhes bya ba ni ting nge 'dzin rdo rje'i phyag rgya chen po ni rdo rje 'dzin pa'i khu tshur te /
des dkyil 'khor thams cad 'grub par 'gyur ro / /
bdag nyid 'das pa dang /
ma 'ongs pa dang /
da ltar byung ba ston pa la ni rdo rje ljags kyi mchog gi khu tshur gyis so zhes bya ba ni /
rdo rje smra ba'i phyag rgya chen po ni rdo rje ljags kyi mchog gi khu tshur te /
de bcings la a zhes bya bas lce la dbab par byas na /
'das pa dang /
ma 'ongs pa dang /
da ltar byung ba thams cad ston par 'gyur ro / /
rdo rje 'dzin pa nyid la ni rdo rje bsnyems pa'i khu tshur gyis so zhes bya ba ni /
rdo rje sems dpa'i phyag rgya chen po ni rdo rje bsnyems pa'i khu tshur te /
'di bcings la a zhes bya ba zlos shing rdo rje sems dpar bdag nyid bsgoms na rdo rje 'dzin pa nyid du 'gyur ro / /
sangs rgyas pa nyid la ni de bzhin gshegs pa thams cad kyi rdo rje khu tshur gyis so zhes bya ba la /
byang chub mchog gi phyag rgya ni /
de bzhin gshegs pa thams cad kyi rdo rje khu tshur te /
'di bcings la a zhes bya ba zlos shing rnam par snang mdzad du bdag nyid bsgom pa ji srid de'i skur bdag nyid mthong gi bar du bsgom par bya'o / /
de nas grub pas rnam par snang mdzad dang 'dra bar 'gyur ro / /
phyag rgya thams cad kyi khu tshur gyi dam tshig ces bya ba la /
de bzhin nyid ni phyag rgya thams cad kyi khu tshur ro / /
de'i dam tshig ni de las byung ba'i rdo rje khu tshur gyi dkyil 'khor te /
ming de skad ces bya ba'i rtog pa'i rgyal po rdzogs pa ste /
de ltar bcom ldan 'das rdo rje khu tshur gyi rtog pa'i rgyal po'i bshad pa rdzogs so // //
da ni shes rab kyi pha rol tu phyin pa bsgoms pas gsang sngags rnam par 'grub par 'gyur ro zhes bya ba 'di'i don bstan par bya ba'i phyir /
shes rab kyi pha rol tu phyin pa gtso bor gyur pa 'khor lo ltar yi ge bskor ba'i rtog pa'i rgyal po'i bshad pa ni /
de nas zhes bya ba la sogs pa gsungs pa yin te /
de nas zhes bya ba'i sgra ni de ma thag pa ste /
sngar bshad pa'i 'dod pa'i khams thams cad kyi gzhan 'phrul dbang byed kyi lha'i gnas su bcom ldan 'das rnam par snang mdzad bzhugs pa dang /
de'i rjes thogs nyid la 'khor lo ltar yi ge bskor ba zhes bya ba shes rab kyi pha rol tu phyin pa'i tshul 'di gsungs so / /
chos thams cad spros pa med pa'i de bzhin gshegs pas zhes bya ba la /
chos thams cad ni byang chub kyi sems chen po dang /
sbyin pa'i pha rol tu phyin pa dang /
shes rab kyi pha rol tu phyin pa dang /
brtson 'grus kyi pha rol tu phyin pa dang /
kun gzhi'i rnam par shes pa dang /
nyon mongs pa can gyi yid dang /
so sor rtog par byed pa'i yid kyi rnam par shes pa dang /
gang rnam par mi rtog pa'i yid kyi rnam par shes pa dang /
mig dang /
rna ba dang /
sna dang /
lce dang /
lus kyi rnam par shes pa 'di dag gi yul rnams dang /
me long lta bu'i ye shes dang /
mnyam pa nyid dang /
so sor rtog pa dang /
bya ba grub pa'i ye shes dang /
ngo bo nyid kyi sku dang /
rnam par mi rtog pa'i sku dang /
longs spyod rdzogs pa'i sku dang /
sprul pa'i sku dang /
de bzhin gshegs pa'i rigs dang /
rdo rje dang /
pad+ma dang /
rin po che dang /
las kyi rigs rnams dang /
de rnams la spros pa ni rnam par rtog pa rnams so / /
ma spros pa ni spros pa med pa ste /
byang chub kyi sems la sogs par rnam par rtog pa med pa'o / /
de gang la yod pa de ni chos thams cad spros pa med pa ste /
gzung ba dang 'dzin pa'i rnam par rtog pa dang bral zhing gnyis su med pa'i chos kyi dbyings shes rab kyi pha rol tu phyin pa'i ngo bo nyid do / /
de bzhin gshegs pa zhes bya ba ni bshad zin to / /
'khor lo ltar yi ge bskor ba zhes bya ba ni a ra pa tsa la sogs pa'i yi ge rnams 'khor lo ltar yongs su bskor zhing /
mngon sum du gyur pa gang la thos pa dang /
bsam pa dang /
bsgom pa'i rang bzhin gyis shes pas mngon sum du byas pa'i shes rab kyi pha rol tu phyin pa'i tshul gang yin pa de ni 'khor lo ltar yi ge bskor ba zhes bya ste /
ming de skad ces bya ba gsungs pa'o / /
ngo bo nyid med pa'i tshul gyis chos thams cad stong pa'o zhes bya ba la /
chos kyang yin la thams cad kyang yin pas na /
chos thams cad de /
byang chub kyi sems dang /
me long lta bu'i ye shes dang /
kun gzhi'i rnam par shes pa dang /
ngo bo nyid kyi sku dang /
de bzhin gshegs pa'i rigs kyi ngo bo nyid rnams te /
de ni don dam par dngos po med pa'i ngo bo nyid yin pa'i phyir ston pa'o / /
don 'di nyid bstan par bya ba'i phyir ngo bo nyid med pa'i tshul gyis zhes bya ba gsungs te /
rtag tu ngo bo nyid dang bral ba'i rang bzhin ni ngo bo nyid med pa'o / /
de'i tshul gyis zhes bya ba ni de bzhin du ro gcig pa nyid de /
ngo bo nyid med pa'i tshul des ji skad du bshad pa'i chos thams cad stong pa nyid yin gyi kun rdzob tu ni yod bzhin pa'o zhes ston pa yin no / /
mtshan ma med pa'i tshul gyis chos thams cad mtshan ma med pa'o zhes bya ba la /
sbyin pa'i pha rol tu phyin pa dang /
mnyam pa nyid kyi ye shes dang /
nyon mongs pa can gyi yid dang /
rnam par smin pa'i sku dang /
rin po che'i rigs ni chos thams cad do / /
de rnams kyi mtshan ma ni bdag la sogs par rnam par rtog pa'i bag chags te /
rnam par shes pa skyed par byed pa'i rgyu'o / /
mtshan mar mi 'dzin pas na mtshan ma med pa ste /
don dam par rnam par shes pa skyed par byed pa'i rgyu med do zhes bya ba'i don to / /
don 'di nyid bstan par bya ba'i phyir mtshan ma med pa'i tshul gyis zhes bya ba gsungs te /
mtshan ma dang bral bas na mtshan ma med pa ste /
rnam par shes pa skyed par byed pa'i rgyu dang bral bas mtshan ma med pa'o / /
de nye bar bzung ba ni rgyur byas pa ste /
ji skad du bshad pa'i chos thams cad mtshan ma med pa rnams so / /
smon pa med pa'i tshul gyis chos thams cad de /
smon pa med pa'o zhes bya ba la shes rab kyi pha rol tu phyin pa dang /
so sor rtog pa'i ye shes dang /
rtog pa dang bcas pa dang /
rtog pa med pa'i yid kyi rnam par shes pa dang /
longs spyod rdzogs pa'i sku dang /
pad+ma'i rigs ni chos thams cad do / /
smon pa ni gsol ba 'debs pa ste /
'dod pa'i dbang phyug tu 'gyur bar bgyi'o zhes bya ba la sogs pa dngos po la mngon par zhen pas smon pa'o / /
smon pa med pa ni mtshan ma med pa'i phyir te /
de ltar dngos po la mngon par mi zhen pa'o / /
de nyid bstan par bya ba'i phyir /
smon pa med pa'i tshul gyis zhes bya ba gsungs te /
smon pa ni smon lam rnams te /
dngos por 'dzin pa la mngon par zhen pas 'dod pa'i khams kyi dbang phyug la sogs par gsol ba 'debs pa'o / /
smon par mi byed pas na smon pa med pa ste /
dngos por 'dzin pa med pas gsol ba mi 'debs pa'o / /
de'i tshul gyis zhes pa ni smon pa med pa nyid de /
des na chos de rnams smon pa med pa'o / /
shes rab kyi pha rol tu phyin pa yongs su dag pas chos thams cad rang bzhin gyis 'od gsal ba'o zhes bya ba la /
brtson 'grus kyi pha rol tu phyin pa dang /
bya ba grub pa'i ye shes dang /
mig dang /
rna ba dang /
sna dang /
lce dang /
lus kyi rnam par shes pa dang /
sprul pa'i sku dang /
las kyi rigs ni chos thams cad do / /
de rnams ni rang bzhin zhes bya ba ngo bo nyid kyis mun pa dang bral ba ni rang bzhin gyis 'od gsal ba ste /
don dam par rnam par rtog pa thams cad dang bral ba'o / /
de ci'i phyir zhe na /
mi bden pa yongs su brtags pa rnams ni don dam par gdod ma nas ma skyes pa yin pa'i phyir ro / /
'di nyid bstan par bya ba'i phyir shes rab kyi pha rol tu phyin pa yongs su dag pa zhes bya ba gsungs te /
gzung ba dang 'dzin pa'i rnam par rtog pa bag chags dang bcas pa dang bral ba'i ye shes ni shes rab kyi pha rol tu phyin pa'o / /
de'i rnam par dag pa ni de bzhin nyid de /
de bas na shes rab kyi pha rol tu phyin pa yongs su dag pa gang yin pa de nyid ni chos thams cad rnam par dag pa yin te /
gang gi phyir chos thams cad gang yin pa de ni /
shes rab kyi pha rol tu phyin pa yin la /
shes rab kyi pha rol tu phyin pa gang yin pa de ni chos thams cad yin te /
de bas na shes rab kyi pha rol tu phyin pa yongs su dag pas chos thams cad rang bzhin gyis 'od gsal ba'o / /
tshig de dag gis ni rim pa bzhin du rnam par thar pa'i sgo stong pa nyid dang /
mtshan ma med pa dang /
smon pa med pa dang /
rang bzhin gyis 'od gsal ba rnams gsungs pa yin no / /
de ltar na de nas bcom ldan 'das zhes bya ba nas brtsams te /
rang bzhin gyis 'od gsal ba'o zhes bya ba'i bar gyis bshad pas ni ting nge 'dzin dang po gsungs pa yin no / /
da ni de nas zhes bya ba la sogs pas ting nge 'dzin gnyis pa gsungs pa yin te /
ral gri des zhes bya ba ni rnam par thar pa'i sgo stong pa nyid dang /
mtshan ma med pa dang /
smon pa med pa dang /
rang bzhin gyis 'od gsal bar ston par byed pa'i ral gri bzhi phyag bzhis yongs su bzung bas so / /
de bzhin gshegs pa thams cad la 'debs shing zhes bya ba ni 'jig rten gyi khams thams cad kyi rdul phra rab dang mnyam pa'i rnam par snang mdzad la sogs pa'i de bzhin gshegs pa rnams dngos po med pa'i ngo bo nyid du bsgoms pas mi snang bar byas pa ste /
gang gi phyir 'dir yang de bzhin gshegs pa ni chos kyi sku yin par blta'o / /
shes rab kyi zhes bya ba la sogs pa smos pa la /
shes rab kyi pha rol tu phyin pa nyid ni gtso bor gyur pas na /
mchog ste bla na med pa'i ye shes kyi tshul gyis de las byung bas na /
a zhes bya ba'i yi ge yang shes rab kyi pha rol tu phyin pa'i snying po zhes bya'o / /
'di zhes bya ba ni blo la bzhag nas smras pa'o / /
gsungs so zhes bya ba ni de bka' stsal pa ste /
a zhes bya ba'o / /
de nas zhes bya ba la sogs pa ni go bar zad do / /
dang po'i dkyil 'khor gyi tshul gyis bzhugs so zhes bya ba ni /
rdo rje sems dpa'i dkyil 'khor dang 'dra bar bcom ldan 'das 'jam dpal gzhon nur gyur pa la phyogs dang mtshams rnams nas yongs su bskor te bzhugs pa'o / /
de ltar na bcom ldan 'das 'jam dpal gzhon nur gyur pa nas brtsams te bzhugs so zhes bya ba'i bar gyis bshad pas ni ting nge 'dzin gnyis pa gsungs pa yin no / /
de nas 'dus pa mdzad pa sngon du 'gro ba nas brtsams te gsum pa yin par shes par bya'o / /
de nas da ni dam tshig dang dbang bskur ba thob pa rnams kyis bzlas brjod dang bsgom par bya'o zhes bya ba 'di'i cho ga bstan par bya ba'i phyir /
de nas zhes bya ba la sogs pas slob dpon gyi las kyi cho ga dang /
slob ma gzhug pa la sogs pa'i cho ga rgyas par gsungs pa yin no / /
de nas zhes bya ba'i sgra ni snga ma bzhin te /
dkyil 'khor gyi rnam pa la thugs rtse gcig tu mdzad pa'i rjes thogs nyid la'o / /
chos thams cad ces bya ba la sogs pa la /
chos kyang yin la thams cad yin pas na chos thams cad de /
byang chub kyi sems chen po la sogs pa chos rnam pa bzhi'o / /
de rnams kyi rang gi rang bzhin ni ngo bo nyid de /
de bzhin nyid la sogs pa'o / /
des spros pa med pa ni rnam par mi rtog pa ste /
byang chub kyi sems dang /
sbyin pa'i pha rol tu phyin pa dang /
shes rab kyi pha rol tu phyin pa dang /
brtson 'grus kyi pha rol tu phyin pa rnams de bzhin nyid du ro gcig pas rnam par mi rtog pa zhes bya ba'i don to / /
de las byung ba'i 'phags pa 'jam dpal gyi dkyil 'khor ni rnam par rtog pa thams cad rnam par 'jig pa'i rgyur gyur pas ral gri dang 'dra bas na /
ral gri zhes bya ba dang /
ral gri'i phyag rgya nye bar mtshon pas ral gri ste /
de la dmigs pas na ming de skad ces bya ba'i ting nge 'dzin la snyoms par zhugs shing mngon sum du mdzad nas 'khor lo ltar yi ge bskor ba zhes bya ba'i dkyil 'khor 'di gsungs pa'o / /
de'i dkyil 'khor ji lta ba'i zhes bya ba ni /
'di'i phyir dkyil 'khor thams cad rdo rje sems dpa'i dkyil 'khor chen po dang 'dra bar bris la /
'di'i nang du 'khor lo rtsibs brgyad pa bri bar bya'o / /
de ltar bris nas /
a la sogs pa'i yi ge'i phreng ba lung las ji skad gsungs pa'i go rims bzhin du bri bar bya'o / /
de nas rtsa ba'i dkyil 'khor gyi tshul du thig btab la zhes bya ba ni /
ting nge 'dzin gsum bsgom pa nas brtsams te /
ji srid nyin re zhing mngon sum mthong bar gyur pa de srid kyi bar du dkyil 'khor 'di bsgom par bya'o / /
de nas de'i rjes thogs nyid la rdo rje sems dpa'i dkyil 'khor chen po bzhin du phyi'i dkyil 'khor dang /
nang gi 'khor lo'i dkyil 'khor legs par thig btab la /
de nas de'i 'og tu bri bar bya'o / /
yang dag par bris pa'i 'khor lo'i lte ba la /
bcom ldan 'das 'jam dpal gzhon nu /
gzhon nu'i cha lugs 'chang ba zhes bya ba ni /
gzhon nu lo brgyad pa lta bu'o / /
phyag bzhi dang ral gri de bzhin gshegs pa thams cad la 'debs par bzhag par bya'o zhes bya ba ni stong pa nyid dang /
mtshan ma med pa dang /
smon pa med pa dang /
rang bzhin gyis 'od gsal ba ste /
rnam par thar pa'i sgo bzhi'i ngo bo nyid kyi ral gri bzhis ji skad du bshad pa'i de bzhin gshegs pa rnams la /
g.yas dang g.yon gyi phyag bzhis 'debs par mdzad cing mi snang bar mdzad par bzhag par bya'o / /
de'i mdun la sogs par de bzhin gshegs pa'i sku rnams gzhag par bya'o zhes bya ba ni phyogs dang mtshams rnams su de bzhin gshegs pa'i sku gzugs bris pa'am lugs ma la sogs pa brgyad legs par gzhag par bya'o / /
phyi'i mtshams rnams su shes rab kyi pha rol tu phyin pa bzhi lung ji ltar thob pa bzhin du gzhag par bya'o zhes bya ba ni phyi'i dkyil 'khor gyi lha'i snam bu'i shar lho'i mtshams su shes rab kyi pha rol tu phyin pa stong phrag brgya pa'i shes rab kyi pha rol tu phyin pa'i glegs bam dang po yang dag par gzhag par bya'o / /
lho nub mtshams su de'i gnyis pa stong pa nyid kyi dum bu'i glegs bam mo / /
nub byang mtshams su de nyid kyi gsum pa rnam par dag pa'i dum bu'i glegs bam mo / /
byang shar mtshams su de nyid kyi bzhi pa de bzhin nyid kyi dum bu'i glegs bam gzhag par bya'o / /
sgo rnams su zhes bya ba la sogs pa la shar phyogs kyi sgo'i dbus su ral gri'o / /
lho'i sgo'i dbus su mdung thung ngo / /
nub kyi sgo'i dbus su lhung bzed do / /
byang gi sgo'i dbus su shes rab kyi pha rol tu phyin pa'i glegs bam rnams gzhag par bya'o / /
de nas zhes bya ba la sogs pa la de ltar dkyil 'khor bris nas /
ral gri dang glegs bam gyi phyag rgyas bcings nas /
des dkyil 'khor du ji lta ba bzhin du zhugs nas /
rdo rje sems dpa'i dkyil 'khor gyi slob dpon bzhin du /
bcom ldan 'das 'jam pa'i dbyangs kyis shes rab kyi pha rol tu phyin pa'i chos kyi dkyil 'khor gyi slob dpon du byin gyis rlob par 'gyur ro / /
de nas ral gri blangs nas zhes bya ba la sogs pa la /
cho ga thams cad rjes su spyad nas ji lta ba bzhin du ral gri blang ngo / /
de nas ral gri'i ming gis dbang bskur bas bdag nyid dbang bskur la /
bdag nyid la khong du chud par bya ba'i phyir /
rang nyid kyis chos 'di bshad par bya zhing /
bcom ldan 'das kyang nye bar ston par mdzad par bsam par bya'o / /
shes rab kyi tshul ni zhes bya ba la sogs pa la ral gri 'di ni zhes bya ba rang gi lag na gnas pa bshad pa ste /
ral gri 'di nyin re zhing zung zhig pa'o / /
shes rab tshul ni dkar smra zhing / /
zhes bya ba ni /
a ra pa tsa nA ya ste zhes bya ba'am /
a zhes bya ba shes rab kyi pha rol tu phyin pa'i tshul smra ba ni dkar po ste /
zag pa med pa'i chos bdag med pa'i tshul lo / /
nam mkha' sangs rgyas sbyor ba yis / /
'debs na zhes bya ba la sogs pa la /
nam mkha' ni grags par zad do / /
de ni sangs rgyas sbyor ba yis / /
zhes bya ba ni 'jig rten gyi khams thams cad kyi rdul phra rab dang mnyam pa'i sangs rgyas kyi sku'i ngo bo nyid du bsams la /
dngos po med pa'i ngo bo nyid du bsam zhing /
de lta bu'i nam mkha' sangs rgyas sbyor bas 'debs par bya zhing bsnun par bya'o / /
de lta bu'i tshul gyis 'debs pa'i rnal 'byor pa ni myur du 'grub par 'gyur zhes bya ba ste /
shes rab kyi pha rol tu phyin pa la gnas pa myur ba nyid du thob par 'gyur zhes bya ba'i don to / /
sangs rgyas bstan pa bsrung phyir dang / /
zhes bya ba la dngos po la mngon par zhen pa spangs pa na sangs rgyas kyi bstan pa ste /
sangs rgyas rnams kyi bka'o / /
de bsrung ba ni dngos po med pa la mngon par zhen pa'i kun du spyod pa ste /
de'i phyir dang sems can mang po bsrung ba'i phyir zhes bya ba ni /
sems can gyi khams thams cad la mngon par phyogs pas bla na med pa yang dag par rdzogs pa'i byang chub tu smon par byed pa dang /
dngos po la mngon par zhen pa bzlog pa ni sems can mang po bsrung ba ste /
rgyu de'i phyir dang /
ji skad du bshad pa'i ral gri dang /
nam mkhar sangs rgyas sbyor ba 'di yis bsad na rnal 'byor pas bsod nams thob par 'gyur ro / /
ci'i phyir zhe na /
'dis bsad sdig par mi 'gyur zhing / /
zhes bya ba gsungs te /
de ltar de bzhin gshegs pa thams cad bsad na rnal 'byor pa de la 'dod chags dang zhe sdang dang gti mug gi mtshan nyid can gyi sdig par mi 'gyur ro / /
de bas na rnal 'byor pa de ni bsod nams dag kyang thob par 'gyur zhing /
chos thams cad rang bzhin gyis rnam par dag pa /
gzung ba dang 'dzin pa dang bral ba rtogs par 'gyur ro zhes bya ba'i don to / /
slob ma rnams la yang de bzhin te zhes bya ba ni /
ji ltar chos kyis slob dpon gyi rang nyid 'jug pa la sogs pa'i cho ga gsungs pa de bzhin du slob ma rnams la yang bya'o / /
de ltar slob dpon 'jug pa la sogs pa'i cho ga bzhin du slob ma zhugs pa la sogs pa'i cho ga byas pa'i slob ma rnams ni shes rab kyi pha rol tu phyin pa yongs su dag pa rnam pa bzhis stong pa nyid dang /
mtshan ma med pa dang /
smon pa med pa dang /
rang bzhin gyis 'od gsal ba'i rnam par thar pa'i sgo rnam pa bzhi'i ngo bo nyid kyis /
myur du bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro zhes bya ba ste /
slob ma'i phan yon gsungs pa yin no / /
chos kyi dkyil 'khor ro zhes bya ba la shes rab kyi pha rol tu phyin pa ni chos te /
de las byung ba'i dkyil 'khor ni chos kyi dkyil 'khor ro / /
'di ni slar yang bshad par bya ste /
bcom ldan 'das 'jam dpal gzhon nur gyur pa'i sbyor bas rdo rje sems dpa'i dkyil 'khor chen po las bshad pa'i rnal 'byor chen po'i las la /
ting nge 'dzin gsum bsgom pa nas brtsams te /
ji srid du nyin re zhing mngon du mthong bar gyur pa de srid kyi bar du dkyil 'khor 'di bsgom par bya'o / /
de nas ji skad bshad pa'i dkyil 'khor gyi sa'i dbus su dam tshig gsum rnam par bsgoms la /
bar snang gi phyogs su dkyil 'khor snga ma bzhin du yang dag par bzhag nas /
nyi ma 'char ba'i dus su legs par thig gdab par bya ste /
'di'i phyi'i dkyil 'khor ni rdo rje sems dpa'i phyi'i dkyil 'khor dang 'dra bar byas la /
de'i phyed kyis rdo rje rtse gcig par 'khor lo rtsibs brgyad par bri'o / /
de nas lha thams cad kyi gnas su sna tshogs pad+ma'i gdan bri bar bya'o / /
de nas 'khor lo'i steng du shar phyogs nas brtsams te /
bskor phyogs su a la sogs pa'i yi ge'i phreng ba sgo nas rtsibs kyi lte ba'i mthar thug par bri bar byed pa de nyid ni /
a ra pa tsa na ste /
a ra pa tsa na zhes bya ba 'dod pa thams cad thob par byed pa'o / /
de ci'i phyir zhe na /
a zhes bya ba ni 'dod pa'o / /
ra zhes bya ba ni chags pa'o / /
pa zhes bya ba ni don dam pa'o / /
tsa zhes bya ba ni spyod pa'o / /
na zhes bya ba ni rang bzhin med pa'o / /
de ltar na 'dod pa dang /
chags pa dang /
don dam pa dang /
spyod pa dang /
rang bzhin med pa nyid kyi snying po 'di bsgoms te bsgrubs na 'dod pa thams cad thob par 'gyur ro / /
de bzhin gshegs pa ni 'dod pa thams cad kyi snod yin te /
de bas na snying po 'dis ni de bzhin gshegs pa nyid dang /
rdo rje 'dzin pa nyid kyang myur du thob par 'gyur ro / /
de nas 'khor lo'i lte bar sna tshogs pad+ma la ji skad du bshad pa'i sku mdog dang ldan zhing /
phyag bzhis ral gri bzhi bsnams nas /
des de bzhin gshegs pa thams cad la 'debs pa /
sems dpa'i skyil mo krung gis bzhugs pa /
sangs rgyas lnga'i dbu rgyan dang /
dar dpyangs kyi dbang bskur bas dbang bskur bar bri bar bya'o / /
de'i logs brgyad du de bzhin gshegs pa brgyad sprul pa'i sku'i gzugs can ting nge 'dzin la snyoms par zhugs par bri bar bya'o / /
phyi'i dkyil 'khor gyi lha'i snam bu'i mtshams bzhir ji skad du bshad pa'i shes rab kyi pha rol tu phyin pa'i glegs bam bzhi bzhag pa dang /
sgo rnams su ji skad du bshad pa'i mtshan ma bzhi gzhag par bya'o / /
'dir lha thams cad kyi snying po ni a zhes bya ba'o / /
de ltar dkyil 'khor bris nas rnal 'byor chen po de bzhin du byas te /
dam tshig gi phyag rgyas yongs su bzung ba'i ral gri dang /
me tog gi yal ga las bum pa thams cad dang /
bum pa gang ba la a zhes bya bas re re zhing lan brgya rtsa brgyad yongs su bzlas la /
dkyil 'khor gyi sgo bzhi yongs su phye nas rdo rje bsdu ba byas te /
bcom ldan 'das kyi phyag rgya chen po bsgom zhing /
bcom ldan 'das la mtshan brgya rtsa brgyad kyis yang dag par bstod de /
gsang ba'i lcags kyu dang /
a zhes bya bas bcom ldan 'das 'khor dang bcas pa dkyil 'khor du bcug nas /
rdo rje gnod sbyin gyis bgegs bsal ba byas nas mtshams bcing ba dang /
dkyil 'khor bcing ba dang /
dra ba dang /
ra ba dag byas te /
rdo rje khu tshur gyis sgo bcings nas /
rdo rje srung bas bsrung ba thams cad yang dag par go cha bskon la /
dam tshig gi phyag rgyas a dr-i sh+ya zhes bya ba dang /
de bzhin gshegs pa thams cad dang bcas pa la blta ba byas la /
dzaHhUM baM hoH sa ma ya s+t+waM /
sa ma ya s+t+waM /
oM haM A zhes lan gsum brjod la bsgrub par bya'o / /
g.yon pa'i rdo rje khu tshur gyis shes rab kyi pha rol tu phyin pa'i glegs bam rang gi snying gar bzung zhing g.yas pa'i rdo rje khu tshur gyis g.yon pa'i sor mo bsgreng ba bzung ba 'di ni bcom ldan 'das kyi dam tshig gi phyag rgya'o / /
de bzhin du lce la rdo rje rnam par bsams pa ni /
bcom ldan 'das 'jam dpal gzhon nur gyur pa dang /
de bzhin gshegs pa thams cad kyi ljags la chos kyi phyag rgya dgod par bya ste /
de la a zhes bya ba ni lha thams cad kyi chos kyi phyag rgya'o / /
de nas rang gi snying gar a zhes bya ba las sna tshogs rdo rje bsams la /
bcom ldan 'das 'jam dpal gzhon nu'i las kyi phyag rgya snga ma bzhin du bcing bar bya'o / /
de bzhin gshegs pa rnams kyi ni phyag rgya chen po nyid las kyi phyag rgya'o / /
de nas rang gi snying gar hU~M las rdo rje rtse lnga pa rnam par bsams la /
bcom ldan 'das kyi phyag rgya chen po dang /
de bzhin gshegs pa thams cad kyi phyag rgya chen po ji ltar bris pa'i rjes su 'brangs nas bcing bar bya ste /
dam tshig gi phyag rgya'i sbyor bas kyang bya zhing /
thams cad du rdo rje rtse lnga pa rang gi snying gar bsgom par bya'o / /
'dir phyag rgya thams cad kyi snying po ni a zhes bya ba yin no / /
de nas sangs rgyas lnga'i dbu rgyan dang dar dpyangs kyi dbang bskur bas dbang bskur la /
bcom ldan 'das 'jam dpal gzhon nur gyur pa dang /
de bzhin gshegs pa thams cad dang bcas pa la snga ma bzhin du mchod yon phul te /
bum pa rnams dang /
bum pa gang ba dang /
na bza' dang /
bla re la sogs pa yang bcom ldan 'das 'khor bcas la phul la mchod pa rnam pa lngas kyang yang dag par mchod de /
phyi rol du glu dang /
gar dang /
rol mo dang /
rta dang /
glang po che dang /
ba lang gi khyu rnams kyis kyang mchod pa byed du gzhug go / /
de nas phyag rgya rnam pa bcu gnyis kyis yang dag par mchod la /
oM las rin po che sna bdun dang /
dpag bsam gyi shing dang /
kha zas ro brgya bkod pa la sogs pa sprul te /
de rnams 'dis dbul bar bya'o / /
phyag 'tshal ba'i thal mo sbyar ba spyi bor bzhag la /
oM sarba bit+pU ra pU ra /
su ra su ra /
A brta ya A brta ya ho zhes brjod do / /
de nas phyi rol du gtor ma byin la /
sbyin sreg byas nas shin tu dmar ba'i ras la /
rdo rje gnod sbyin yongs su bzlas la /
ras gcig gis smad g.yogs bya ba dang /
gnyis pas stod g.yogs bya zhing /
yang gcig la rdo rje lcags kyu la sogs pa yongs su bzlas pas rang gi gdong g.yogs par bya'o / /
de nas phyag 'tshal ba la sogs pa sngon du 'gro bas /
de bzhin du sdom pa bzung la /
byang chub tu sems bskyed de /
snga ma bzhin du thugs kar rdo rje bskyed la shar phyogs kyi sgor bltas nas /
pha rol nas gnas pa'i bum pa'i chus bdag nyid dbang bskur te /
ral gri dang /
glegs bam gyi phyag rgya bcings nas /
de nyid dang /
me tog gi phreng ba bzung la /
badzra badzra a zhes zlos shing dkyil 'khor du zhugs la /
shar phyogs kyi sgor badzra aM ku sha dzaH /
zhes brjod par bya'o / /
de nas lho phyogs nas zhugs la badzra pA sha hU~M zhes brjod par bya'o / /
yang nub phyogs kyi sgo nas zhugs la /
badzra s+pho Ta baM zhes brjod par bya'o / /
de nas byang phyogs kyi sgo nas de bzhin du zhugs la /
badzra A be sha aHzhes bya ba dang /
bdag nyid dbang du bya'o / /
de la ral gri dang glegs bam gyi phyag rgya ni 'di yin te /
g.yon pa'i rdo rje khu tshur gyis rang gi snying ga'i phyogs su shes rab kyi pha rol tu phyin pa'i glegs bam 'dzin cing g.yas pa'i rdo rje khu tshur las mdzub mo brkyang la rtse mo bkug ste /
ral gri lta bur gzhag par bya'o / /
de nas yang shar phyogs kyi sgo nas dkyil 'khor du zhugs /
la /
ma hA ra ta /
su dr-i D+ha /
su to Sho /
su su kho /
badzra satwa /
Ad+ya sid+d+h+yA mAM zhes brjod par bya'o / /
de nas rnam par sgeg pa'i rdo rjes phyag byas la /
dkyil 'khor la bskor ba lan gsum byas te /
bcom ldan 'das 'jam dpal gzhon nur gyur pa'i spyan sngar 'dug la 'di skad ces brjod par bya ste /
ma hA rA ga /
ma hA sau khya /
ma hA badzra /
ma hA d+hA na /
ma hA dz+nyA na /
ma hA karma /
badzra satwa /
A d+ya sid+d+h+yA mAM /
yang 'di skad ces brjod par bya ste /
dzaHhU~M baM hoH /
pra sid+d+hA mAM /
de nas rdo rje'i chu 'thungs la /
a zhes bya ba lan brgya rtsa brgyad bzlas nas bdag nyid la dbab par bya'o / /
yang g.yon pa'i khro bo'i khu tshur gyis sems ma rdo rje phye la /
a zhes bya ba de bzhin du brjod cing bdag nyid la dbab par bya'o / /
de nas a zhes bya ba zlos shing me tog dor bar bya'o / /
de nas de blangs la /
a nyid kyis rang gi mgo bo la bcing bar bya'o / /
de nas de nyid kyis gdong g.yogs dgrol lo / /
de nas de zlos shing shar phyogs nas brtsams te dkyil 'khor blta bar bya'o / /
de nas ral gri dang glegs bam gyi phyag rgya bcings la /
tiSh+Tha badzra zhes bya ba la sogs pas rang gi snying gar dgrol lo / /
de nas bcom ldan 'das kyi phyag rgya chen po bcings la /
bcom ldan 'das la rdo rje'i lta bas blta zhing ji srid du bcom ldan 'das kyi zhal bstan nas dngos grub stsol bar gyur pa de srid kyi bar du a zhes bya ba'am /
a ra pa tsa na zhes bzlas brjod bya'o / /
de nas rdo rje thal mo bskor ba shis pa brjod pa 'don pa'i tshul du rang gi snying gar bzhag la /
mtshan brgya rtsa brgyad pas bstod de /
rdo rje mtshon cha la sogs pa gsang ba'i mchod pa bzhis yang dag par mchod la /
glu dang rol mo la sogs pa rnams kyis kyang yang dag par mchod par bya'o / /
de nas yang bcom ldan 'das 'jam dpal gzhon nur gyur pa'i phyag rgya chen po bcings la /
bcom ldan 'das la rdo rje'i lta bas bltas te /
rdo rje thal mo bskor bas phyag byas te /
me tog la sogs pa dang dbang bskur ba rnams blang bar bya'o / /
de la dang po kho nar bcom ldan 'das kyi dam tshig gi phyag rgyas yongs su bzung ba'i ral gri dang /
me tog gi yal ga las rnam par rgyal ba'i bum pa la sngar bshad pa'i bum pa'i sngags de bzhin du yongs su bzlas la /
bdag nyid 'jam pa'i dbyangs su byin gyis brlabs te /
bcom ldan 'das kyi dam tshig gi phyag rgyas rnal 'byor chen po las gsungs pa'i gnas rnams su bcom ldan 'das rang gi gnas su bkod la /
rdo rje khu tshur dang /
hUM gis rdo rje sems dpa'i dkyil 'khor chen por gsungs pa'i rdo rje sems dpa' la sogs pa yang rang gi lus la rang gi gnas su bkod de phyi rol gyi dkyil 'khor gyi nang du sna tshogs pad+ma'i steng du 'jam pa'i dbyangs kyi phyag rgya chen pos bdag nyid 'dug la /
me tog la sogs pas bdag nyid yang dag par mchod de /
mchod yon blangs la /
mtshan brgya rtsa brgyad pas yang dag par bstod nas /
rdo rje khu tshur gyis rnam par rgyal ba'i bum pa las chu blangs la /
oM badzra a b+hi Shiny+tsa a zhes bya bas bdag nyid dbang bskur zhing /
chu de btung bar yang bya'o / /
de nas sangs rgyas lnga'i dbu rgyan gyi dbang bskur ba'i phyag rgyas bdag nyid dbang bskur zhing /
lugs ma'am /
brdungs pa'am /
byas pa'am /
bris pa'i sangs rgyas lnga'i dbu rgyan dang cod pan gyi dbang bskur bas dbang bskur la /
rdo rje ral gri rdo rje dril bu dang bcas par blangs te /
bdag po dang ming gi dbang bskur ba dag gis kyang a zhes bya ba zlos shing dbang bskur bar bya'o / /
de nas 'di skad ces brjod par bya ste /
ral gri 'di ni rtag bzung la / /
shes rab tshul 'di dkar smra zhing / /
nam mkhar sangs rgyas sbyor ba yis / /
'debs na myur du 'grub par 'gyur / /
sangs rgyas bstan pa bsrung phyir dang / /
sems can mang po bsrung ba'i phyir / /
'di bsad sdig par mi 'gyur zhing / /
bsod nams dag kyang thob par 'gyur / /
de nas dngos grub kyi rdo rje brtul zhugs blangs la /
me tog la sogs pa mchod pa rnam pa lngas bdag nyid yang dag par mchod de /
rdo rje mtshon cha la sogs pa phyag rgya'i mchod pa rnam pa bcu gnyis kyis kyang yang dag par mchod par bya'o / /
de nas rdo rje ral gri de kho na nyid kyis bzung la /
rdo rje dril bu chos kyis dkrol zhing /
dam tshig gi phyag rgya chen por byin gyis brlab par bya ste /
de kho na nyid la sogs pa ni / /
thog mtha' med pa'i sems dpa' ni / /
zhes bya ba la sogs pa ni de dag nyid yin te /
'di nyid las shes par bya'o / /
de nas bcom ldan 'das la phyag byas la /
snying po blangs te /
tshigs su bcad pa lnga pas rjes su gnang ba dang /
gzengs bstod pa dang /
lung bstan pa mnos nas /
yang bdag la byin gyis brlab pa la sogs pa dang /
ji ltar mngon par 'dod pa'i bzlas brjod byas nas /
bcom ldan 'das la phyag byas te /
'di skad ces brjod par bya'o / /
bdag ming 'di zhes bya ba yi / /
rdo rje slob dpon dka' thub ches / /
sems can kun la phan pa'i phyir / /
slob ma rnams ni gzhug par bgyi / /
de nas slob ma rnams gzhug par bya'o / /
slob dpon gyi las kyi cho ga rgyas pa rdzogs so // //
de nas sdom pa dbog par 'os pa'i slob ma la / /
sngar bshad pa'i tshul gyis dam tshig 'dzin du gzhug cing byang chub tu sems bskyed pa byed du gzhug go / /
de nas de'i snying gar de bzhin du rdo rje bskyed la /
me tog la sogs pas mchod de /
yon gyi mchog blangs nas /
sgo la bltas nas gnas pa'i bum pa'i chus dbang bskur la /
bdag nyid 'jug pa'i tshogs bcug ste /
yang rdo rje dbab pa'i phyag rgya dril bu dang bcas pas rkang pa g.yon pas de'i rkang pa g.yas pa mnan la /
a aHaHaHaHzhes bya ba ste /
tsheg drag med pa'i a dang po dang /
tsheg drag dang bcas pa'i aHbzhi lan brgya bzlas la dbab par bya'o / /
de nas cho ga thams cad rjes su spyad par bya'o / /
slob ma gzhug pa la sogs pa'i cho ga rgyas pa rdzogs so // //
de ltar slob dpon gyi las kyi cho ga rgyas pa dang /
slob ma gzhug pa la sogs pa'i cho ga rgyas pa gsungs nas /
da ni dam tshig dang dbang bskur ba thob pa rnams la /
slob dpon gyis dngos grub kyi ye shes bslab par bya'o zhes bya ba 'di'i don bstan par bya ba'i phyir /
sgrub pa zhes bya ba la sogs pa gsungs te /
sgrub pa dag ni de bzhin no / /
zhes bya ba ni ji ltar rdo rje sems dpa'i sgrub pa la sngon du bsnyen pa ras ris kyi spyan sngar bya bar gsungs pa de bzhin du /
'phags pa 'jam dpal gzhon nur gyur pa'i yang de bzhin du shes par bya'o / /
de ni 'di yin te /
zla ba nya nas brtsams nas /
'jam dpal gzhon nur gyur pa'i spyan sngar dam tshig gi phyag rgyas bcings la /
ji ltar skyo bar mi 'gyur bar /
dang po bdag la byin gyis brlab pa la sogs pa byas te /
a zhes bya ba'am /
a ra pa tsa na zhes bya ba'i bzlas brjod ji srid zla ba gcig gis sngon du bsnyen pa byas par gyur gyi bar du bya'o / /
de nas dkyil 'khor gyi sbyor bas snga ma bzhin du bri ba'am /
'drir gzhug par bya'o / /
de nas yang bdag la byin gyis brlab pa la sogs pa byas te /
bcom ldan 'das ras kyi ri mo la ji lta ba bzhin du spyan drangs nas cho ga thams cad rjes su spyad la /
bcom ldan 'das kyi thugs ka na gnas pa'i rdo rje la bzlas par bya ba'i sngags bkod de /
bcom ldan 'das kyi phyag rgya chen po bcings nas /
zla ba nya nas brtsams te /
de bzhin du sngon du bsnyen pa'i sbyor bas ji srid du phyi ma'i nya la bab kyi bar du bzlas brjod bya'o / /
de nas de'i mtshan thog thag bzlas brjod byas nas /
nang par bcom ldan 'das kyis zhal bstan nas /
sangs rgyas nyid la sogs pa'i dngos grub rnams stsol bar 'gyur ro / /
de bzhin du bcom ldan 'das dpa' bo gcig pa ras la bris la de'i spyan sngar phyag rgya chen po ji lta ba bzhin du bcings te bzlas brjod 'bum bya'o / /
de nas zla ba nya la mtshan thog thag bzlas brjod byas nas /
nang par bcom ldan 'das kyis zhal bstan nas rang gi dngos grub stsol bar 'gyur ro / /
de nas ma bsgrubs par yang de bzhin du las rnams grub par 'gyur ba ni zhes bya ba zla ba gcig gi bar du bsnyen pa ji lta ba bzhin du bya zhing /
bcom ldan 'das kyi sbyor ba ji lta ba bzhin du byas nas /
stong pa nyid kyi ting nge 'dzin mngon sum du bya bar 'dod pas chos thams cad ni nam mkha' dang mnyam pa'o zhes bsgom zhing /
a zhes bya ba bzlas brjod byas nas de nas 'dis stong pa nyid kyi ting nge 'dzin thob par 'gyur ro / /
mtshan ma med pa'i ting nge 'dzin thob pa la ni zhes bya ba la sogs pa la /
mtshan ma med pa'i ting nge 'dzin rtogs par 'dod pas ji skad du gsungs pa'i chos thams cad ni mtshan ma dang bral ba'o zhes bsgom par bya'o / /
de nas rtse gcig pa thob pa dang mtshan ma med pa'i ting nge 'dzin thob par 'gyur ro / /
smon pa med pa zhes bya ba la sogs pa la /
de bzhin du thams cad byas la /
chos thams cad rang bzhin gyis dag pa'o zhes mthar sems rtse gcig pa thob pas smon pa med pa'i ting nge 'dzin thob par 'gyur ro / /
rang bzhin gyis 'od gsal ba zhes bya ba la sogs pa snga ma bzhin du thams cad byas te /
chos thams cad ni rang bzhin gyis 'od gsal ba'o zhes bsgom zhing /
a zhes bya ba bzlas te /
ji srid de lta bu'i rnam par sems rtse gcig pa thob par 'gyur ba de srid kyi bar du bsgoms na /
rang bzhin gyis 'od gsal ba'i ye shes 'thob par 'gyur ro / /
nyon mongs pa thams cad gcod pa la ni chos bsgoms pas so zhes bya ba la /
nyon mongs pa thams cad ni 'dod chags la sogs pa'o / /
de rnams gcod pa ni spangs par gyur pa'o / /
chos so so yang dag par rig pa bsgom pa ni chos bsgom pa ste /
des 'dod chags la sogs pa spong bar 'gyur ro / /
yi ge thams cad kyi nges pa'i tshig gi ye shes ni nges pa'i tshig so so yang dag par rig pa'o / /
de ji ltar 'gyur zhe na /
spros pa med pa'i ye shes bsgoms pas so zhes bya ba gsungs te /
chos thams cad ni ngag gi lam dang bral ba'o zhes bsgom pa ni spros pa med pa'i ye shes bsgom pa ste /
des de thob par 'gyur ba'o / /
gnas thams cad du zhes bya ba la sogs pa la /
rtsig pa dang snam bu dang nam mkha' la sogs pa'i gnas thams cad la /
gzugs la sogs pa'i dngos po de bzhin nyid du ston par byed pa'i yi ge chos thams cad gdod ma nas ma skyes pa'i phyir a ni chos thams cad kyi sgo'o zhes bya ba la sogs pas de bzhin nyid du nye bar dmigs shing chos kyi sku mthong ba'i phyir ro / /
de ji ltar 'gyur zhe na /
a la sogs pa'i yi ge'i ngo bo nyid bsgoms pas so zhes bya ba gsungs te /
gdod ma nas ma skyes pa'i phyir a ni chos thams cad kyi sgo'o zhes bya ba la sogs pa bsgom pa ni /
a la sogs pa'i yi ge ngo bo nyid sgom pa ste /
des de thob par 'gyur ro / /
de bzhin gshegs pa thams cad kyi byang chub 'thob pa la ni shes rab kyi pha rol tu phyin pa'i ting nge 'dzin thob pa'o / /
de ji ltar 'gyur zhe na /
rdo rje ral gri'i phyag rgya'o zhes bya ba gsungs te /
rdo rje bsdams pa las mthe bong gnyis bshibs la /
mdzub mo gnyis pad+ma'i 'dab ma ltar bya zhing gung mo gnyis kyi tshigs gsum pa bkug la /
ral grir bya ba 'di ni rdo rje ral gri'i phyag rgya ste /
'di bcings la chos thams cad ni nam mkha' dang mnyam pa'o zhes ji srid shes rab kyi pha rol tu phyin pa'i ting nge 'dzin thob par 'gyur gyi bar du bsgoms na des de 'thob par 'gyur ro / /
'khor lo chen po ltar yi ge bskor ba'i dam tshig ces bya ba la /
'khor lo yang yin la chen po yang yin pas na 'khor lo chen po ste /
gdul bya'i skye bo'i rgyud la 'pho ba'i phyir /
stong pa nyid dang mtshan ma med pa dang /
smon pa med pa dang /
rang bzhin gyis 'od gsal ba ste /
rnam par thar pa'i sgo bzhi ni 'khor lo chen po zhes bya ba la /
de las byung ba'i yi ge a ra pa tsa na la sogs pa la yang /
'khor lo chen po ltar yi ge bskor ba zhes bya ste /
des nye bar mtshon pa'i dkyil 'khor ni 'khor lo chen po ltar yi ge bskor ba'i dam tshig ces bya ba la /
ming de skad ces bya ba'i rtog pa'i rgyal po chen po rdzogs pa ste /
shes rab kyi pha rol tu phyin pa'i dum bu las gsungs pa'i 'phags pa 'jam dpal gzhon nur gyur pa'i rtog pa bshad pa rdzogs so // //
de ltar 'phags pa 'jam dpal gyi rtog pa gsungs nas da ni rigs thams cad kyi dkyil 'khor du 'jug pa'i rgyur gyur pa 'phags pa rdo rje 'khor lo'i rtog pa bshad pa'i phyir de nas zhes bya ba la sogs pa gsungs te /
de nas zhes bya ba'i sgra ni de ma thag pa ston pa'i tshig ste /
snga ma bzhin du bcom ldan 'das rnam par snang mdzad 'dod pa'i khams thams cad kyi gzhan 'phrul dbang byed kyi lha'i rgyal po'i gnas na /
ji skad du bshad pa'i byang chub sems dpa' 'di dag gis bskor cing bzhugs pa dang /
de'i rjes thogs nyid la 'khor lo chen po la 'jug pa'i zhes bya ba shes rab kyi pha rol tu phyin pa'i tshul 'di bshad do zhes bya bar sbyar ro / /
de bzhin gshegs pa thams cad ni 'jig rten gyi khams thams cad kyi rdul phra rab dang mnyam pa'i rnam par snang mdzad la sogs pa'i de bzhin gshegs pa rnams dang /
sems dpa' thams cad de de bzhin gshegs pa thams cad la sogs pa ni /
khams gsum gyi nang du gtogs pa rnams so / /
sems dpa' thams cad ni bshad ma thag pa rnams te /
de rnams kyi 'khor lo ni rdo rje 'khor lo'i dkyil 'khor te /
de'i nang du 'dug pa ni dbus su bzhugs pa'o / /
de bzhin gshegs pa ni rnam par snang mdzad la sogs pa'o / /
'phags pa 'jam dpal gyis shes rab kyi pha rol tu phyin pa la ltos nas /
yang zhes bya ba'i sgra smos so / /
'khor lo chen po la 'jug pa zhes bya ba ni byang chub kyi sems dang /
sbyin pa'i pha rol tu phyin pa dang /
shes rab kyi pha rol tu phyin pa dang /
brtson 'grus kyi pha rol tu phyin pa ni thams cad du bsngo ba yin pas na 'khor lo chen po'o / /
de la 'jug pa ni bla na med pa yang dag par rdzogs pa'i byang chub rtogs pa ste /
ming de skad ces bya ba'i shes rab kyi pha rol tu phyin pa'i tshul gang yin pa de bshad pa ni ston par mdzad pa'o / /
rdo rje mnyam pa nyid la 'jug pa dang / /
zhes bya ba la /
rdo rje ni de bzhin gshegs pa dang /
de bzhin gshegs pa'i rigs rnams dang /
byang chub kyi sems dang /
me long lta bu'i ye shes dang /
rnam par thar pa'i sgo stong pa nyid dang /
sangs rgyas rnams kyi ngo bo nyid kyi sku'o / /
de'i mnyam pa nyid du ni gzung ba dang 'dzin pa'i rnam par rtog pa dang bral ba nyid de /
kun rdzob dang don dam par dbyer mi phyed pa'i ngo bo nyid do / /
de gnyis ka'i ngo bo nyid kyis gang mnyam shing thabs dang shes rab kyi rang bzhin gyis gang thos pa dang bsam pa dang /
bsgom pa rnams kyis rtogs par gyur pa ni 'jug pa'o / /
de bzhin gshegs pa thams cad kyi 'khor lo 'jug par 'gyur ro zhes bya ba la /
de bzhin gshegs pa thams cad kyi 'khor lo ni de bzhin gshegs pa'i rigs kyi dkyil 'khor ro / /
de la 'jug pa ni phyi dang gsang ba'i tshul gyis 'jug pa ste /
de la phyi'i 'jug pa ni ji ltar sprul pa'i de bzhin gshegs pa'i rigs kyi dkyil 'khor du 'jug pa'i phyag rgya bcings la /
gdul bya rnams rdo rje sems dpar gang zhig mdzad pa'o / /
gsang ba'i 'jug pa ni bcom ldan 'das rdo rje sems dpas mdzad pa phyi'i 'jug pa de nyid du gang ye shes dbab pa dang de kho na nyid bcu rtogs pa'i bdag nyid can de ni gsang ba'i 'jug pa ste /
de'i don du rdo rje mnyam pa nyid la 'jug pa'i rgyu'i dngos por gnas shing bsgrub par 'gyur ro / /
don gyi mnyam pa nyid la 'jug pa zhes bya ba la /
don ni rin po che'i rigs dang /
sbyin pa'i pha rol tu phyin pa dang /
mnyam pa nyid kyi ye shes dang /
rnam par thar pa'i sgo mtshan ma med pa dang /
de bzhin gshegs pa rnams kyi rnam par smin pa'i sku'o / /
de'i mnyam pa nyid la 'jug pa ni /
ji skad du bshad pa'i /
byang chub sems dpa' chen po'i 'khor lo dang /
rin po che'i rigs de la phyi dang gsang ba'i 'jug pa ji skad du bshad pa ste /
de'i don du 'jug par 'gyur ba ni /
ji ltar sprul pa'i rin po che'i rigs kyi dkyil 'khor du bcom ldan 'das nam mkha'i snying po'i slob dpon gyis gdul bya rnams gang 'jug par bya ba'i don te de ni don gyi mnyam pa nyid rtogs pa'i rgyur 'gyur ro zhes bya ba'i don to / /
chos thams cad mnyam pa nyid la 'jug pa ni zhes bya ba la /
chos ni pad+ma'i rigs dang /
shes rab kyi pha rol tu phyin pa dang /
so sor rtog pa'i ye shes dang /
rnam par thar pa'i sgo smon pa med pa dang /
de bzhin gshegs pa rnams kyi longs spyod rdzogs pa'i sku'o / /
de'i mnyam pa nyid ni rang bzhin gyis rnam par dag pa dang /
mi phyed pa nyid de 'jug pa ni de rtogs pa'o / /
dam pa'i chos kyi 'khor lo ni pad+ma'i rigs kyi dkyil 'khor ro / /
de la 'jug pa ni ji skad du bshad pa'i bcom ldan 'das 'gro ba 'dul bas gdul bya rnams la gang zhig mdzad pa ste /
de'i don du chos thams cad kyi mnyam pa nyid la 'jug pa'i rgyur 'gyur ro / /
thams cad kyi mnyam pa nyid la 'jug pa ni zhes bya ba la sogs pa la /
thams cad ni las kyi rigs dang /
brtson 'grus kyi pha rol tu phyin pa dang /
bya ba grub pa'i ye shes dang /
rnam par thar pa'i sgo rang bzhin gyis 'od gsal ba dang /
de bzhin gshegs pa rnams kyi sprul pa'i sku'o / /
de'i mnyam pa nyid ni rang bzhin gyis 'od gsal ba'i ngo bo nyid dang /
mi phyed pa ste /
de rtogs pa ni 'jug pa'o / /
'khor lo thams cad ni las kyi dkyil 'khor du gang de bzhin gshegs pa rnams kyi sprul pa'o / /
der 'jug pa ni ji skad du gsungs pa'i bcom ldan 'das rdo rje las kyis gdul bya rnams la gang zhig mdzad pa'o / /
de'i don du ni thams cad kyi mnyam pa nyid la 'jug pa'i rgyur 'gyur ba'o zhes bya ba'i don to / /
de ltar na bcom ldan 'das zhes bya ba nas brtsams te 'khor lo thams cad la 'jug par 'gyur ro zhes bya ba'i bar gyi bshad pas ni ting nge 'dzin dang po gsungs pa yin no / /
da ni de nas zhes bya ba la sogs pas ting nge 'dzin gnyis pa gsungs pa yin te /
de ltar bcom ldan 'das rnam par snang mdzad kyis byang chub sems dpa' sems dpa' chen po rdo rje 'khor lo la rang gi dkyil 'khor sprul par bya ba'i phyir dang /
shes rab kyi pha rol tu phyin pa ston pa'i phyir bskul ba dang /
de'i rjes thogs nyid la dkyil 'khor sprul par bya ba'i phyir snying po ni smras pa'o / /
rdo rje 'khor lo zhes bya ba ni /
rdo rje rtse gcig pa'i dbyibs kyi rtsibs brgyad dang ldan pa'i rdo rje ni rdo rje 'khor lo'o / /
bskor ba ni lag pa g.yas pa'i gung mo'i steng du bskor ba'o / /
'khor lo thams cad ni rigs thams cad kyi dkyil 'khor rnams so / /
de rnams la 'jug pa ni /
ji skad du bshad pa'i phyi dang gsang ba'i ngo bo nyid de /
de'i don gyi dam tshig ni rgyu'o / /
'di zhes bya ba ni blo la bzhag nas smras pa'o / /
smras so zhes bya ba ni ming de skad ces bya ba'i snying po gsungs pa ni /
hU~M zhes bya ba'o / /
de nas zhes bya ba la sogs pa la /
bcom ldan 'das rdo rje 'khor los hU~M zhes bya ba 'di gsungs pa tsam gyis bcom ldan 'das rnam par snang mdzad la sogs pa gang phyogs bcu'i de bzhin gshegs pa de dag la sogs pa 'dod pa dang /
gzugs dang gzugs med pa'i mtshan nyid can gyi khams gsum gyi nang du gtogs pa'i skal ba ji lta ba dang ldan pa'i sems can thams cad dkyil 'khor thams cad du zhes pa 'khor lo'i dkyil 'khor gyi nang du zhugs nas /
bcom ldan 'das sems bskyed ma thag tu chos kyi 'khor lo bskor ba'i thugs las sems bskyed ma thag tu chos kyi 'khor lo bskor ba la sogs pa dkyil 'khor thams cad kyi dam tshig sems dpa' rnams zhes pa 'khor lo'i dkyil 'khor pa'i byang chub sems dpa' rnams byung nas dkyil 'khor gyi tshul gyis ji lta ba bzhin du bzhugs so / /
de ltar na /
de nas zhes bya ba nas brtsams te bzhugs so zhes bya ba'i bar gyi bshad pas ni /
dkyil 'khor gyi mchog ces bya ba'i ting nge 'dzin gnyis pa gsungs pa yin no / /
de nas 'dus pa nas brtsams te gsum pa yin par shes par bya'o / /
da ni dam tshig dang dbang bskur ba thob pa rnams kyis bzlas brjod dang bsgom par bya'o zhes bya ba 'di'i cho ga bstan par bya ba'i phyir /
de nas zhes bya ba la sogs pas slob dpon gyi las kyi cho ga dang /
slob ma gzhug pa la sogs pa'i cho ga rgyas par gsungs pa yin no / /
de nas bcom ldan 'das zhes bya ba la sogs pa ni go sla'o / /
dkyil 'khor thams cad la rab tu 'jug pa zhes bya ba la /
rigs thams cad kyi dkyil 'khor gyi 'khor lo thams cad de /
de rnams la zhugs pa ni ji skad du bshad pa'o / /
de'i don gyi phyag rgya ni 'khor lo'i dkyil 'khor te /
de la dmigs pa'i ming de skad ces bya ste /
'khor lo thams cad la rab tu 'jug pa'i phyag rgya zhes bya ba'i ting nge 'dzin de la snyoms par zhugs pa'o / /
dkyil 'khor chen po thams cad ces bya ba la /
dkyil 'khor chen po thams cad ni de bzhin gshegs pa la sogs pa rigs thams cad kyi dkyil 'khor te /
der 'jug par bya ba'i phyir de'i dam tshig ni rgyu'o / /
ming de skad ces bya ba'i 'khor lo'i dkyil 'khor ni byang chub sems dpa' sems dpa' chen po'i rdo rje 'khor lo'i 'khor los mtshon pa'i dkyil 'khor 'og nas bshad pa 'di gsungs pas so / /
phyi'i dkyil 'khor ji lta ba bzhin du byas te zhes bya ba ni rdo rje sems dpa'i phyi'i dkyil 'khor dang 'dra bar bri bar bya'o / /
nang gi dkyil 'khor du rdo rje'i dkyil 'khor bris la zhes bya ba ni /
dkyil 'khor 'di'i nang du dkyil 'khor brgyad pa dang 'dra bar dkyil 'khor bri ba'o / /
dbus su rdo rje 'khor lo la rdo rje 'khor lo bskor ba gzhag par bya'o zhes bya ba ni /
dkyil 'khor gyi lte ba las /
bcom ldan 'das byang chub sems dpa' rdo rje 'khor lo ji skad du bshad pa'i rdo rje'i 'khor lo rtsibs brgyad pa /
phyag g.yas pa'i gung mo'i rtse mo la yongs su bskor ba gzhag par bya'o / /
phyag na rdo rje zhes bya ba la sogs pa la bcom ldan 'das byang chub sems dpa' rdo rje 'khor lo de'i phyogs dang mtshams rnams su snga ma bzhin du phyag na rdo rje nas brtsams te /
rdo rje gnod sbyin gyi bar gyi byang chub sems dpa' rnams dkyil 'khor dang po'i tshul du zhes pa rdo rje sems dpa'i dkyil 'khor gyi tshul du gzhag par bya zhing bzhugs su gsol bar bri bar bya'o / /
phyi'i mtshams rnams su rdo rje'i rigs kyi dkyil 'khor bzhi bri bar bya'o zhes bya ba ni phyi'i rdo rje'i rigs kyi dkyil 'khor rnams te /
zhi ba mdung gis mtshan pa dang /
ming po gsum dang /
sring mo bzhi dang /
ma mo rnams kyi dkyil 'khor rim pa ji lta ba bzhin du shar lho'i mtshams nas brtsams te /
bskor phyogs kyi rim pas byang shar mtshams kyi bar du bri bar bya'o / /
sgo rnams su mtshan ma bzhi gzhag par bya'o zhes bya ba ni go bar zad do / /
de nas rdo rje 'khor lo'i phyag rgyas ji lta ba bzhin du dkyil 'khor thams cad du sangs rgyas nyid dang rdo rje 'dzin pa nyid 'grub par 'gyur ro zhes bya ba ni /
rdo rje khu tshur gnyis bcings la /
mdzub mo dang mthe'u chung gnyis rdo rje bcing ba ni rdo rje 'khor lo'i phyag rgya ste /
de dang sngar bshad pa'i tshul gyis dkyil 'khor du zhugs na /
dkyil 'khor thams cad 'grub par 'gyur la /
dkyil 'khor thams cad 'grub pa des sgrub pa pos sangs rgyas nyid dam /
rdo rje 'dzin pa nyid 'grub par 'gyur ro / /
de nas 'khor lo blangs la zhes bya ba ni hU~M zhes bya ba zlos shing /
bcom ldan 'das la 'khor lo nod pa'o / /
'khor lo'i ming gi dbang bskur ba blang bar bya zhing zhes bya ba ni /
'khor lo mgo la bzhag la hU~M kye rdo rje 'khor lo zhes bya ba la sogs pa 'khor lo'i ming gi dbang bskur ba blang bar bya'o / /
de nas cho ga thams cad rjes su spyad la /
dkyil 'khor thig bzhi btab pa'i rigs rnams su 'jug par bya'o zhes bya ba ni zhi ba mdung thung gis mtshan pa la sogs pa bzhi rnams kyang ji lta ba bzhin du bris la /
zhi ba mdung gis mtshan pa la sogs pa'i dkyil 'khor du 'jug pa'i cho ga nyid kyis 'jug par bya'o / /
slob ma rnams gzhug pa yang de bzhin no zhes bya ba ni ji ltar 'dir slob dpon 'jug pa la sogs pa'i cho ga gsungs pa slob ma rnams la yang de bzhin du shes par bya'o / /
'khor lo'i dkyil 'khor ro zhes bya ba ni /
rdo rje mnyam pa nyid la 'jug pa la sogs pa gdul bya'i skye bo rnams kyi rgyud la 'pho bar byed pa'i don gyis na 'khor lo ste /
de las byung ba'i bcom ldan 'das sems bskyed ma thag tu chos kyi 'khor lo bskor ba'i dkyil 'khor la yang 'khor lo'i dkyil 'khor zhes bya'o / /
'di skad ston par 'gyur te /
bcom ldan 'das rdo rje 'khor lo'i sbyor bas rnal 'byor chen po byas la /
ting nge 'dzin gsum bsgom pa nas brtsams te /
ji srid du mngon sum du mthong bar gyur gyi bar du dkyil 'khor 'di bsgom par bya'o / /
de nas ji skad du bshad pa'i dkyil 'khor gyi dbus su ting nge 'dzin gsum bsgoms la /
bar snang gi phyogs su snga ma bzhin du bzhag ste /
nyi ma 'char ba'i dus su thig gdab par bya'o / /
'di'i phyi'i dkyil 'khor ni rdo rje sems dpa'i dkyil 'khor dang 'dra bar bya'o / /
'di'i nang du ni de'i phyed kyi tshad kyi zlum po rdo rje phreng ba'i rang bzhin gyi dkyil 'khor rdo rje ka ba brgyad dang ldan par thig gdab par bya'o / /
de nas thams cad ji lta ba bzhin du bris la lha thams cad kyi gnas su sna tshogs pad+ma'i gdan bri bar bya'o / /
de nas dkyil 'khor dbus ma'i lte ba'i phyogs su bcom ldan 'das sems bskyed ma thag tu chos kyi 'khor lo bskor ba gser gyi mdog can /
ji skad du bshad pa'i sna tshogs pad+ma'i gdan la /
sems dpa'i skyil mo krung gis bzhugs pa /
sangs rgyas lnga'i dbu rgyan dang /
dar dpyangs kyi dbang bskur ba /
phyag g.yas na snga ma bzhin du rang gi snying ga'i phyogs su rdo rje 'khor lo rtsibs brgyad pas yongs su bskor ba phyag g.yon pas gdan la bsnyems te bzhugs pa /
spyan rab tu gdangs shing rnam par bye ba bri bar bya'o / /
de'i shar phyogs kyi cha la rdo rje yid las byung ba'i gnas su phyag na rdo rje sngar bshad pa'i mtshan nyid dang ldan pa /
shar lho'i mtshams su 'jam dpal gzhon nu /
lhor kI li kI la'i gnas su nam mkha'i snying po /
lho nub mtshams su nam mkha'i mdzod /
nub tu rdo rje dran pa'i gnas su 'jig rten dbang phyug /
nub byang mtshams su sems bskyed ma thag tu chos kyi 'khor lo bskor ba /
byang du rdo rje bsnyems pa'i gnas su rdo rje khu tshur /
byang shar mtshams su rdo rje gnod sbyin bri bar bya'o / /
yang shar phyogs kyi sgo'i dbus su rdo rje sems dpa' /
lhor rdo rje hU~M mdzad /
nub tu 'jig rten dbang phyug /
byang du nam mkha'i snying po bri bar bya'o / /
yang phyi'i dkyil 'khor gyi lha'i sna ma bu'i shar lho'i mtshams su zhi ba mdung gis mtshan pa'i dkyil 'khor /
lho nub mtshams su ming po gsum gyi dkyil 'khor /
nub byang mtshams su sring mo bzhi'i dkyil 'khor /
byang shar mtshams su ma mo'i dkyil 'khor mtshan nyid ji skad du bshad pa bzhin du bri bar bya'o / /
'dir lha thams cad kyi snying po ni hU~M zhes bya ba yin no / /
de ltar dkyil 'khor bris nas de bzhin du rnal 'byor chen po byas la /
rdo rje 'khor lo'i dam tshig gi phyag rgya yongs su bzung ba'i rdo rje 'khor lo dang bcas pa'i me tog gi yal ga las bum pa thams cad dang /
bum pa gang ba rnams la hUM zhes bya ba re re zhing lan brgya rtsa brgyad bzlas la /
dkyil 'khor gyi sgo bzhi phye nas /
rdo rje bsdu ba byas la /
bcom ldan 'das kyi phyag rgya chen po bsgom zhing /
bcom ldan 'das la mtshan brgya rtsa brgyad pas yang dag par bstod de /
gsang ba'i lcags kyu dang /
hU~M zhes bya bas bcom ldan 'das 'khor dang bcas pa dkyil 'khor du bcug la /
rdo rje gnod sbyin gyis bgegs bsal te /
mtshams bcing ba dang /
dkyil 'khor bcing ba dang /
dra ba dang /
ra ba dag byas te /
rdo rje khu tshur gyis sgo bcing sa la /
rdo rje srung bas bsrung ba thams cad go bskon te /
hU~M zhes bya bas mchod yon phul la /
dam tshig gi phyag rgya dang /
hU~M dr-i sh+ya zhes bya bas 'khor dang bcas pa blta bar bya ste /
dzaH hUM baM hoHsa ma ya s+t+waM /
sa ma ya s+t+waM /
a haM hU~M zhes lan gsum brjod la bsgrub par bya'o / /
de nas rdo rje 'khor lo'i ji skad du gsungs pa'i dam tshig gi phyag rgya ni thams cad kyi dam tshig gi sbyor ba ste /
hU~M zhes bya ba dang /
rang gi snying gar rdo rje rtse lnga pa bsam par bya'o / /
de nas lha thams cad kyi ljags la hUM zhes bya ba ji lta ba bzhin du bsams pa 'di ni lha thams cad kyi chos kyi phyag rgya'o / /
rang gi snying gar a las sna tshogs rdo rje rnam par bsams la /
sems bskyed ma thag tu chos kyi 'khor lo bskor ba la sogs pa'i las kyi phyag rgya yang de bzhin du bcing bar bya /
phyi rol gyi rdo rje'i rigs rnams kyang gar las 'byung ba'i 'og nas bshad pa'i phyag rgya chen po ni las kyi phyag rgya yin par shes par bya'o / /
yang hU~M las rang gi snying gar rdo rje rtse lnga pa bsams la /
hU~M zhes bya bas ji ltar bris pa'i rjes su 'brangs te bcom ldan 'das 'khor dang bcas pa'i phyag rgya chen po bcing bar bya ste /
de nas sangs rgyas lnga'i dbu rgyan gyi phyag rgyas bcom ldan 'das 'khor dang bcas pas dbang bskur zhing phyi rol gyi rdo rje'i rigs rnams ni rang gi dbang bskur bas dbang bskur bar bya'o / /
de nas bcom ldan 'das 'khor dang bcas pa la hU~M zhes bya bas mchod yon phul te /
bum pa rnams dang /
bum pa gang ba rnams dang na bza' dang /
bla re la sogs pa yang bcom ldan 'das 'khor dang bcas pa la phul te /
mchod pa rnam pa lngas mchod la /
phyi rol du glu dang gar dang rol mo dang /
rta dang glang po che dang ba lang gi khyu rnams kyis kyang mchod pa byed du gzhug go / /
de nas phyag rgya'i mchod pa rnam pa bcu gnyis kyis yang dag par mchod cing /
oM las rin po che sna bdun dang /
dpag bsam gyi shing dang /
kha zas ro brgya pa la sogs pa'i bkod pa sprul la 'dis dbul bar bya'o / /
phyag 'tshal ba'i thal mo sbyar ba spyi bor bzhag la /
oM sarba bi t+pU ra pU ra /
su ra su ra /
A brta ya /
A brta ya hoHzhes brjod do / /
de nas phyi rol du gtor ma byin la /
sbyin sreg byas nas /
shin tu dmar ba'i ras la rdo rje gnod sbyin gyis yongs su bzlas la /
gcig gis smad g.yogs byas /
gnyis pas stod g.yogs bya'o / /
yang gcig la rdo rje lcags kyu la sogs pa'i snying po bzlas la /
des rang gi gdong g.yogs nas /
phyag 'tshal ba la sogs pa sngon du 'gro bas de bzhin du sdom pa blangs la /
byang chub tu sems bskyed cing snga ma bzhin du rang gi snying gar rdo rje bskyed la /
shar phyogs kyi sgor bltas nas phyi rol na gnas pa'i bum pa'i chus bdag nyid dbang bskur te /
rdo rje 'khor lo'i phyag rgya ji skad du gsungs pa bcings nas /
de nyid kyis me tog blangs la /
badzra badzra hU~M zhes zlos shing dkyil 'khor du 'jug par bya'o / /
shar phyogs kyi sgo nas zhugs la /
badzra aM ku sha dzaHzhes brjod par bya'o / /
de nas lho phyogs kyi sgo nas zhugs la /
badzra pA sha hU~M zhes brjod par bya'o / /
de nas nub phyogs kyi sgo nas zhugs la /
badzra s+pho Ta baM zhes brjod par bya'o / /
de nas byang phyogs kyi sgo nas de bzhin du zhugs la /
badzra A be sha aHzhes brjod la bdag nyid la dbab par bya'o / /
de nas yang shar phyogs kyi sgo nas zhugs la /
ma hA ra ta /
su dr-i D+ha su to Sho / /
su su Sho badzra satwa Ad+ya sid+d+h+ya mAM /
de nas rnam par sgeg pa'i rdo rjes phyag byas la /
dkyil 'khor la bskor ba lan gsum byas nas /
bcom ldan 'das kyi spyan sngar 'dug ste /
'di skad ces brjod par bya'o / /
'dod chags chen po bde ba che / /
rdo rje chen po nor che zhing / /
ye shes chen po las che ba / /
rdo rje sems dpa' deng bdag 'grub / /
yang 'di skad ces brjod par bya ste /
dz+waHhU~M baM hoH /
pya sid+d+h+ya mAMH /
de nas rdo rje chu 'thungs la /
A zhes bya ba lan brgya zlos shing bdag nyid la dbab par bya'o / /
yang g.yon pa'i khro bo'i khu tshur gyis sems ma rdo rje phye la /
de bzhin du A zhes bya ba zlos shing bdag nyid la dbab par bya'o / /
de nas hU~M zhes bya ba zlos shing me tog dor bar bya'o / /
de nas de blangs la hU~M zhes bya ba nyid kyis rang gi mgo la bcing bar bya'o / /
de nas de nyid kyis gdong g.yogs dgrol bar bya'o / /
de nas de nyid zlos shing shar phyogs kyi cha nas brtsams te /
dkyil 'khor blta bar bya'o / /
de nas rdo rje 'khor lo'i phyag rgya bcings la /
snga ma bzhin du rang gi snying gar dgrol bar bya'o / /
de nas bcom ldan 'das kyi phyag rgya chen po bcings la /
bcom ldan 'das la rdo rje'i lta bas blta bar bya zhing /
ji srid du bcom ldan 'das kyis zhal bstan nas dngos grub thams cad stsol bar 'gyur ba de srid kyi bar du hU~M zhes bya ba bzlas brjod bya'o / /
de nas rdo rje thal mo bskor ba /
shis pa brjod pa 'don pa'i tshul du rang gi snying gar bzhag nas /
mtshan brgya rtsa brgyad pas bstod la /
rdo rje mtshon cha la sogs pa gsang ba'i mchod pa rnam pa bzhis bcom ldan 'das de bzhin gshegs pa thams cad dang bcas pa yang dag par mchod nas /
glu dang rol mo'i mchod pa rnams kyis yang dag par mchod par bya'o / /
de nas bcom ldan 'das kyi yang phyag rgya chen po bcings la /
bcom ldan 'das la rdo rje'i lta bas blta zhing /
rdo rje thal mo bskor bas phyag byas la /
me tog la sogs pa'i dbang bskur ba rnams blang bar bya ste /
de la dang po kho nar rdo rje 'khor lo'i phyag rgya yongs su bzung ba'i rdo rje 'khor lo dang me tog gi yal ga las rnam par rgyal ba'i bum pa las sngar bshad pa'i mtshan nyid can gyis gsang sngags yang de bzhin du yongs su bzlas la /
bdag nyid byang chub sems dpa' sems dpa' chen po sems bskyed ma thag tu chos kyi 'khor lo bskor bar byin gyis brlabs nas /
rdo rje 'khor lo'i phyag rgyas rang gi lus la bcom ldan 'das 'khor dang bcas pa rnam par bkod de /
phyi'i dkyil 'khor gyi nang du sna tshogs pad+ma bris la /
de'i steng du sems bskyed ma thag tu chos kyi 'khor lo bskor ba'i phyag rgya chen pos 'dug nas /
me tog la sogs pas bdag nyid yang dag par mchod de /
mchod yon blangs la /
mtshan brgya rtsa brgyad pas yang dag par bstod nas /
rdo rje khu tshur gyis rnam par rgyal ba'i bum pa las chu blangs la /
oM badzra a b+hiShiny+tsa hUM zhes bya ba dang /
bdag nyid dbang bskur bar bya zhing /
chu de btung bar yang bya'o / /
de nas sangs rgyas lnga'i dbu rgyan gyi phyag rgya'i dbang bskur bas dbang bskur zhing /
lugs ma'am /
brdungs pa'am /
byas pa'am /
bris pa'i sangs rgyas lnga'i dbu rgyan dang /
dar dpyangs kyi dbang bskur bas /
rdo rje dril bu dang bcas pa hUM zhes bya bas blangs la /
hU~M zhes bya ba zlos shing bdag po dang ming gi dbang bskur ba dag gis dbang bskur bar bya'o / /
de nas dngos grub kyi 'khor lo'i brtul zhugs blangs la /
me tog la sogs pa'i mchod pa rnam pa lngas bdag nyid mchod cing /
rdo rje mtshon cha la sogs pa phyag rgya'i mchod pa rnams kyis yang dag par mchod par bya'o / /
de nas 'khor lo de kho na nyid kyis bzung la /
chos kyi dril bu dkrol bar bya zhing dam tshig gi phyag rgya chen por byin gyis brlabs te /
de dag ni /
thog mtha' med pa'i sems dpa' ni / /
zhes bya ba la sogs pa sngar bshad pa yin no / /
de nas bcom ldan 'das la phyag byas la snying po blangs te /
tshigs su bcad pa lnga pa rjes su gnang ba dang gzengs bstod pa dang /
lung bstan pa rnams nye bar mnos la /
yang bdag la byin gyis brlab pa la sogs pa byas nas /
ci 'dod par bzlas pa yang bya ste /
bcom ldan 'das la phyag byas la 'di skad ces brjod par bya'o / /
bdag ming 'di zhes bgyi ba yi / /
rdo rje slob dpon dka' thub ches / /
sems can kun la phan pa'i phyir / /
slob ma rnams ni gzhug par bgyi / /
de nas slob ma gzhug par bya ste /
slob dpon gyi las kyi cho ga rgyas pa'o / /
de nas sdom pa dbog par 'os pa'i slob ma la sngar bshad pa'i tshul gyis sdom pa 'dzin du gzhug pa dang /
byang chub tu sems bskyed du gzhug pa dag byas la /
de'i snying gar rdo rje de bzhin du bskyed nas /
rdo rje 'khor lor byin gyis brlabs te spos dang me tog la sogs pas mchod la /
yon gyi mchog blangs nas shar phyogs kyi sgo la bltas nas phyi rol na gnas pa'i chus dbang bskur la /
bdag nyid 'jug pa'i cho gas bcug la /
yang rdo rje dbab pa'i phyag rgya dril bu dang bcas pas rkang pa g.yon pa dang /
de'i rkang pa g.yas pa mnan la /
hU~M a aHaHaHAHzhes lan brgya rtsa brgyad bzlas na babs par 'gyur ro / /
de nas cho ga thams cad rjes su spyad par bya'o / /
slob ma gzhug pa la sogs pa'i cho ga rgyas pa rdzogs so // //
de nas slob dpon gyi las kyi cho ga rgyas pa dang /
slob ma gzhug pa la sogs pa'i cho ga rgyas pa gsungs nas /
da ni dam tshig dang dbang bskur ba thob pa rnams la /
slob dpon gyis dngos grub kyi ye shes bslab par bya'o zhes bya ba 'di'i cho ga bstan par bya ba'i phyir /
sgrub pa rnams ni zhes bya ba la sogs pa gsungs te /
sgrub pa rnams ni de bzhin no zhes bya ba ni ji ltar rdo rje sems dpa'i sgrub pa gsungs pa de bzhin du byang chub sems dpa' chen po rdo rje 'khor lo'i khro bo'i ras kyi ri mo gnyis pa sngon du bsnyen pa byas nas /
bsgrub par shes par bya'o zhes bya ba'i don to / /
de nas ma bsgrubs par yang zhes bya ba la sogs pa ni bshad zin to / /
dkyil 'khor thams cad du zhugs pa la ni /
rdo rje 'khor lo'i phyag rgyas so zhes bya ba ni /
bcom ldan 'das rdo rje 'khor lo'i sbyor ba byas la /
ji skad du bshad pa'i mtshan nyid can gyis bcom ldan 'das rdo rje 'khor lo'i phyag rgya bcings la /
hU~M zhes bya ba zlos shing /
g.yas nas bskor ba'i tshul gyis bskor nas /
dkyil 'khor thams cad sprul par byas par 'gyur ro / /
de nas de la lta bzhin du hU~M zhes bya ba lan brgya rtsa brgyad bzlas brjod byas la /
phyag rgya rang gi khar bcug ste bzhag na /
de lta bus ni rdo rje 'khor los dkyil 'khor thams cad du 'jug par 'gyur ro / /
dkyil 'khor chen por 'jug pa la ni rdo rje 'khor lo chen pos so zhes bya ba ni de bzhin du bcom ldan 'das rdo rje 'khor lo'i sbyor ba byas la /
rdo rje khu tshur gnyis bcings te /
hU~M zhes bya ba zlos shing mgal me'i 'khor lo'i tshul du bskor bar bya ba 'di ni rdo rje 'khor lo chen po ste /
'dis gtso bo chen po thams cad kyi dkyil 'khor chen po rnams su 'jug par bya'o / /
de bzhin du phyag rgya'i dkyil 'khor du 'jug pa la ni /
de bzhin gshegs pa thams cad kyi rdo rje'i phyag rgyas so zhes bya ba ni /
ji ltar rdo rje 'khor lo chen pos dkyil 'khor chen po thams cad du 'jug par 'gyur ba de bzhin du mtshan ma'i phyag rgya'i dkyil 'khor thams cad du 'jug pa ni /
rdo rje bsdams pa las byung ba'i dang po'i rdo rjes 'gyur ro zhes bya ba'i don to / /
de bzhin du dam tshig gi dkyil 'khor du 'jug pa la ni dam tshig chen po'i 'khor los so zhes bya ba la /
dam tshig gi gtso bor gyur pa'i dkyil 'khor ni dam tshig gi dkyil 'khor te /
dam tshig chen po'i de kho na nyid la sogs pa rgyud las ji skad gsungs pa'o / /
der 'jug pa ni dam tshig gi dkyil 'khor du 'jug pa ste /
rdo rje bsdams pa bcings la gung mo gnyis rtse mo'i tshul du brkyang nas /
mdzub mo gnyis so sor brkyang la /
gung mo de nyid kyi rdo rje rtse mo'i rgyab tu bzhag pa 'di ni dam tshig chen po'i 'khor lo ste /
'dis dam tshig gi dkyil 'khor thams cad du 'jug par 'gyur ro / /
las kyi dkyil 'khor du 'jug pa la ni thams cad kyi 'khor los so zhes bya ba ni las kyi phyag rgya gtso bor gyur pa'i dkyil 'khor ni las kyi dkyil 'khor ro / /
der 'jug pa ni thams cad kyi 'khor lor 'gyur te de bzhin du bcom ldan 'das rdo rje 'khor lo'i sbyor ba byas te /
nam mkha' mdzod kyi dam tshig gi phyag rgya bcings la /
hU~M zhes bya ba zlos shing nam mkha' mdzod du bdag nyid bsams nas hU~M zhes bya ba bzlas brjod byas te 'di ni thams cad kyi 'khor lo nam mkha' mdzod kyi dam tshig gi phyag rgya ste /
'dis dkyil 'khor thams cad du 'jug par 'gyur ro / /
de bzhin du zhes bya ba la sogs pa la /
ji ltar rdo rje 'khor lo la sogs pa'i phyag rgya rnams kyi dkyil 'khor chen po la sogs par 'jug par 'gyur ba de bzhin du phyag na rdo rje la sogs pa'i phyag rgya dang /
lag pa g.yon na 'khor lo 'dzin pa la sogs pas rjes su chags par bya ba la sogs pa'i las rnams byed par 'gyur te /
de la rdo rje sems dpa'i dam tshig gi phyag rgyas ni de bzhin gshegs pa thams cad la sogs pa dang sems can thams cad rjes su chags par byed /
'phags pa spyan ras gzigs dbang phyug gi dam tshig gi phyag rgyas ni dbang du byed do / /
'phags pa nam mkha'i snying po'i dam tshig gi phyag rgyas ni don thob par 'gyur ro / /
rdo rje khu tshur gyi dam tshig gi phyag rgyas ni rgyas 'debs so / /
'phags pa 'jam dpal gzhon nu'i dam tshig gi phyag rgyas ni gcod par byed do / /
rdo rje 'khor lo'i dam tshig gi phyag rgyas ni dkyil 'khor thams cad du 'jug par 'gyur ro / /
nam mkha' mdzod kyi dam tshig gi phyag rgyas ni mchod pa'i las rnams 'grub po / /
rdo rje gnod sbyin gyi dam tshig gi phyag rgyas ni gdug pa thams cad 'dul ba'i dngos grub 'grub po / /
dkyil 'khor thams cad kyi rdo rje'i dam tshig ces bya ba la /
dkyil 'khor thams cad ni rdo rje 'khor lo'i dkyil 'khor ro / /
de dag nyid ni rdo rje ltar mi phyed pa yin pas na rdo rje'o / /
de'i dam tshig ni bskyed pa'i rgyu ste /
rdo rje 'khor lo'i dkyil 'khor gyi tshul du rnam par rtog pa'o / /
ming de skad ces bya ba'i rtog pa'i rgyal po rdzogs pa ste /
shes rab kyi pha rol tu phyin pa las gsungs pa'i sems bskyed ma thag tu chos kyi 'khor lo bskor ba'i rtog pa'i bshad pa rdzogs so // //
de ltar rigs thams cad kyi dkyil 'khor du 'jug pa'i rgyur gyur pa'i dkyil 'khor thams cad kyi rdo rje'i dam tshig ces bya ba'i rgyal po gsungs nas /
da ni tshogs yongs su rdzogs pa'i rgyur gyur ba'i nam mkha'i mdzod kyi rtog pa'i rgyal po bshad pa'i phyir /
de nas zhes bya ba la sogs pa gsungs te /
de nas zhes bya ba'i sgras ni 'das ma thag pa ste /
'dod pa'i khams thams cad kyi gzhan 'phrul dbang byed kyi lha'i rgyal po'i gnas na /
bcom ldan 'das rnam par snang mdzad ji skad du bshad pa'i tshul gyis bzhugs nas /
de'i rjes thogs nyid la shes rab kyi pha rol tu phyin pa'i tshul 'di bshad do zhes bya bar sbyar ro / /
mchod pa thams cad kyi cho ga rgyas pa'i snod kyis zhes bya ba la /
mchod pa thams cad ni byang chub tu sems bskyed pa la sogs pa'i mtshan nyid can gyi mchod pa rnam pa bzhi'o / /
de'i cho ga rgyas pa ni dkyil 'khor la sogs pa'i dbye bas de kho na nyid bcu'i bdag nyid can gyi rnam par rgyas pa'o / /
de'i snod ni 'byung gnas te /
de las byung bas so / /
mchod pa thams cad kyi ni mchog /
ces bya ba la /
mchod pa thams cad ni ji skad du bshad pa rnams te /
de nyid ni dam pa yin pas na mchog go / /
de yang bsgrub pa'i mchod pa'i ngo bo nyid yin pas me tog la sogs pa'i spyir mchod pa'i tshul thams cad las mchog tu gyur pa yin pa'i phyir ro / /
ming de skad ces bya ba'i shes rab kyi pha rol tu phyin pa'i tshul de ni shes rab kyi pha rol tu phyin pa'i tshul te /
bshad do zhes bya ba ni gsungs pa'o / /
byang chub kyi sems bskyed pa ni de bzhin gshegs pa thams cad la mchod pa'i cho ga rgyas pa'o zhes bya ba la byang chub kyi mtshan nyid can dang /
byang chub tu 'jug pa dang /
byang chub tu smon pa'i sems ni byang chub kyi sems te /
gsum pa 'di dag bskyed pa ni /
byang chub tu sems bskyed pa'o / /
de nyid bskyed pa ni de bzhin gshegs pa thams cad la mchod pa yin pas na /
de bzhin gshegs pa thams cad la mchod pa ste /
byang chub tu sems bskyed pa'i tshul gyis bsgrub pa'i mchod pa yin la /
de'i cho ga rgyas pa ni dkyil 'khor la sogs pa'i tshul te /
de kho na nyid bcu'i bdag nyid can no / /
sems can gyi khams thams cad yongs su skyob pa ni zhes bya ba la /
khams gsum na spyod pa'i sems can gyi khams ma lus pa thams cad yongs su kun nas skyob cing nyon mongs pa'i bag chags dang bcas pa spangs pas chos kyi mtshan nyid la mngon par zhen pa'i 'jigs pa las sgrol ba ste /
yongs su skyob pa nyid yin pas na yongs su skyob pa nyid do / /
de ni de bzhin gshegs pa thams cad kyi sems dang sems las byung ba'i ngo bo nyid kyi mchod pa ste sgrub pa'i mchod pa'o / /
de'i cho ga rgyas pa ni snga ma bzhin no / /
dam pa'i chos so zhes bya ba la sogs pa la /
dam pa yang yin la /
chos kyang yin pas na dam pa'i chos te /
sems dang sems las byung ba rang bzhin gyis rnam par dag pa shes rab kyi pha rol tu phyin pa'i ngo bo nyid do / /
yang na dam pa rnams te /
sangs rgyas dang byang chub sems dpa' dang /
rang sangs rgyas dang /
'phags pa nyan thos rnams kyi chos lung dang rtogs pa'i bdag nyid can dang pad+ma'i rigs so / /
de yongs su bzung ba ni /
thos pa dang /
bsam pa dang /
bsgom pa'i rang bzhin gyi shes pas nye bar blangs pa'o / /
de bzhin gshegs pa thams cad la mchod pa'i cho ga rgyas pa'o zhes bya ba ni snga ma bzhin no / /
shes rab kyi pha rol tu phyin pa zhes bya ba la sogs pa la /
shes rab kyi pha rol tu phyin pa stong phrag brgya ba la sogs pa gang rang nyid 'dri ba ni 'dri ba'i las te /
las zhes bya ba'i sgra ni re re zhing yang sbyar bar bya'o / /
de nyid gzhan 'drir gzhug pa dang /
de nyid gzhung dang don gyis mi brjed par yid la yang dag par 'jog pa ni 'dzin pa'o / /
de nyid kyi glegs bam klog pa ni bklags pa'o / /
'don pa ni brjod pa'o / /
sgom pa ni go bar zad do / /
spos dang me tog la sogs pas mchod pa byed pa ni mchod pa'i las so / /
de bzhin gshegs pa thams cad la mchod pa'i cho ga rgyas pa'o zhes bya ba la /
rang bzhin gyis 'od gsal ba dang /
brtson 'grus kyi pha rol tu phyin pa'i ngo bo nyid kyi sems dang sems las byung ba dang /
las kyi rigs rnams de bzhin gshegs pa thams cad do / /
de rnams la mchod pa ni ji skad du gsungs pa'i shes rab kyi pha rol tu phyin pa 'dri ba la sogs pa'i tshul te /
de bzhin gshegs pa thams cad mngon sum du byed pa'i rgyu yin pa'i phyir ro / /
de nas bcom ldan 'das zhes bya ba nas brtsams te /
mchod pa'i cho ga rgyas pa'o zhes bya ba'i bar gyi bshad pas ni /
dang po sbyor ba zhes bya ba'i ting nge 'dzin gsungs pa yin no / /
da ni de nas zhes bya ba la sogs pas ting nge 'dzin gnyis pa gsungs pa yin te /
de ltar bcom ldan 'das rnam par snang mdzad kyis bcom ldan 'das nam mkha'i mdzod la shes rab kyi pha rol tu phyin pa bshad pas rang gi dkyil 'khor sprul par bya ba'i phyir bskul ba dang /
de'i rjes thogs nyid la rang gi dkyil 'khor bskyed pa'i snying po oM zhes bya ba'i bdag nyid can gsungs pa'o / /
nam mkha' ni go 'byed pa'o / /
de nyid ni mdzod de /
nor gyi gzhi'o / /
khang par mnga' bas na /
nam mkha' mdzod ces bya ba ste /
bsams pa tsam nyid kyis nam mkha' las de bzhin gshegs pa la sogs pa'i dngos po thams cad 'byung ba'i phyir ro / /
las thams cad don yod pa'i phyir dam tshig ces bya ba la /
las ni byang chub tu sems bskyed pa la sogs pa'i las rnam pa bzhi'o / /
de'i don yod pa ni 'bras bu dang bcas pa'o / /
de'i dam tshig ni de skyed par byed pa'i rgyu ste /
ming de skad ces bya bar nges pa'i ye shes ni snying po'i de ston par byed pa'i sgra la yang nye bar gdags pas snying po zhes bya ste /
de smras pa ni gsungs pa'o / /
nam mkha' thams cad las zhes bya ba ni phyogs bcu na gnas pa'i nam mkha' las so / /
mchod pa thams cad kyi cho ga rgyas par gyur nas /
byang chub sems dpa'i tshul gyis bzhugs so zhes bya bar sbyar te /
mchod pa thams cad ji skad du bshad pa'i rnam pa bzhi'o / /
de'i cho ga rgyas pa ni rdo rje sems dpa' la sogs pa'i phyag rgya chen po'i dkyil 'khor la sogs pa'i dbye bas phye ba'i rnam pa ni rgyas pa'o / /
de dag kyang khyad par ji lta bu zhe na /
nam mkha'i khams ma lus par spros pa zhes bya ba gsungs te /
nam mkha'i khams kyang yin la ma lus pa yang yin pas nam mkha'i khams ma lus pa zhes bya ste /
ji ltar grags pa'i phyogs bcu dag na rdzas thams cad dang bral ba'o / /
de'i spros pa ni khyab pa ste /
'di ltar nam mkha'i khams ma lus pa'i mthar thug par spros pa'o / /
de lta bu'i gzugs can du gyur pa ni gyur nas zhes bya'o / /
byang chub sems dpa'i tshul gyis zhes bya ba ni /
rdo rje sems dpa' la sogs pa'i gzugs kyis nam mkha' mdzod kyi dkyil 'khor du rdo rje sems dpa'i dkyil 'khor gyi dbyibs kyi sna tshogs pad+ma'i gdan la bzhugs pa ste gnas par gyur pa'o / /
de ltar na de nas zhes bya ba nas brtsams te /
bzhugs so zhes bya ba'i bar gyi bshad pas ni ting nge 'dzin gnyis pa gsungs pa yin no / /
de nas 'dus pa mdzad pa nas brtsams te /
gsum pa yin par shes par bya'o / /
dam tshig dang dbang bskur ba thob pa rnams kyis bzlas brjod dang bsgom par bya'o zhes bya ba 'di'i cho ga bstan par bya ba'i phyir /
de nas zhes bya ba la sogs pas slob dpon gyi las kyi cho ga dang /
slob ma gzhug pa la sogs pa'i cho ga rgyas par gsungs pa yin no / /
de nas zhes bya ba'i sgra ni snga ma bzhin te /
las kyi mchog gi ting nge 'dzin gyi rjes thogs nyid la'o / /
mchod pa thams cad kyi cho ga rgyas pa ni bshad zin to / /
de'i byin gyis brlab pa ni dkyil 'khor la dmigs pa ste /
gang la de skad ces bya ba'i ting nge 'dzin de la snyoms par zhugs nas 'di gsungs so zhes bya bar sbyar ro / /
rdo rje mchod pa'i mchog don yod pa'i dam tshig ces bya ba la /
rdo rje mchod pa la ni /
ji skad du bshad pa'i mchod pa rnam pa bzhi'o / /
de byung bar gyur pa ni mchog go / /
don yod pa'i rnam pa ste dam tshig ces bya ba ni /
nam mkha' mdzod kyi dkyil 'khor te de gsungs pa'o / /
'dis ni don 'di skad ston par 'gyur te /
ting nge 'dzin gsum bsgom pa sngon du 'gro bas ji srid du mngon sum du mthong bar gyur pa de srid kyi bar du dkyil 'khor 'di bsgom par bya'o / /
de nas dkyil 'khor 'di bri bar bya'o / /
phyi'i dkyil 'khor ji lta ba'i / /
zhes bya ba ni /
'di'i phyi'i dkyil 'khor thams cad rdo rje sems dpa'i dkyil 'khor dang 'dra bar bya'o / /
de bzhin du nang du rin po che'i ka ba brgyad byas la zhes bya ba ni /
ji ltar 'phags pa nam mkha'i snying po'i dkyil 'khor bri ba bzhin du 'di'i nang gi dkyil 'khor thams cad bri bar bya'o / /
dbus su bcom ldan 'das zhes bya ba la sogs pa la dkyil 'khor dbus ma'i dbus su sna tshogs pad+ma'i gdan la /
bcom ldan 'das sems dpa'i skyil mo krung gis bzhugs pa /
phyag g.yas na sna tshogs rdo rje rang gi snying gar bstod pa'i tshul gyis bsnams pa /
g.yon pa'i rdo rje khu tshur gyis sna tshogs rdo rjes mtshan pa'i dril bu bsnams nas bsnyems pas bzhugs pa /
sangs rgyas lnga'i dbu rgyan la sna tshogs rdo rje'i phreng ba can gyis dbang bskur ba /
zhal dkar po pus mo'i 'og gi cha nas rkang pa dang /
phyag gnyis pa la sha'i mdog can /
lhag ma rnams ni sngon po zhal gyi 'og gi cha nas rked pa'i bar du dmar skya /
brla gnyis ser skya'i mdog can du dgod par bya'o / /
thams cad du mchod pa'i dam tshig gi sems dpa' rnams gzhag par bya'o zhes bya ba ni /
de'i phyogs dang mtshams rnams su mchod pa'i ngo bo nyid kyi kun rdzob kyi gzugs ni mchod pa'o / /
sems dpa' ni phyag rgya chen po'i ngo bo ste /
de ni mchod pa'i dam tshig sems dpa'o / /
de yang lugs ma'am /
brdungs pa la sogs pa'i gzugs su gzhag par bya'o / /
de dag kyang gang zhe na /
'di lta ste zhes bya ba la sogs pa gsungs te /
gang zhe na /
phyag na rdo rje dang /
'jig rten dbang phyug la sogs pa byang chub sems dpa' brgyad pa zhes bya ba ste /
de dag kyang byang chub kyi sems la sogs pa phyag na bsnams par ji lta ba bzhin du bri bar bya'o / /
de la byang chub kyi sems ni rdo rje rtse lnga pa ste /
rdo rje de phyag gis yongs su 'dzin cing /
des na 'di ni byang chub kyi sems kyi bla na med pa'i mchod pa'i cho ga rgyas par bsnams pa'i phyag go / /
ting nge 'dzin ston pa'i phyag rgya ni ting nge 'dzin te pad+ma'i phyag rgya'o / /
de yang 'phags pa spyan ras gzigs dbang phyug yongs su 'dzin te /
des na 'di ni ting nge 'dzin gyi bla na med pa'i mchod pa'i cho ga rgyas par phyag na bsnams pa'o / /
dbang bskur ba ni rdo rje'i rin po che ste /
'phags pa nam mkha'i snying po'i mtshan ma'o / /
phyag rgya ni rdo rje khu tshur te /
dam tshig gi khu tshur gyis yongs su bzung ba'i rdo rje rtse lnga pa'i phyag rgya'o / /
stong pa nyid du smra ba ni /
'phags pa 'jam dpal gyi ral gri ste /
des chos thams cad ni ma skyes pa'o zhes ston pa'i phyir /
de nas stong pa nyid du smra ba zhes 'di la bshad do / /
dkyil 'khor 'dri ba ni 'phags pa rdo rje'i rgyu'i mtshan ma 'khor lo rtsibs brgyad pa ste /
de phyag na bsnams pas gang zhig dkyil 'khor rdzogs par byed par 'dod pa'i rnal 'byor pa la de nges pa nyid du rdzogs par mdzes pas na /
de'i phyir de ni dkyil 'khor 'dri ba zhes bshad do / /
mchod pa thams cad ni nam mkha'i mdzod kyi mtshan ma sna tshogs rdo rje'o / /
de phyag na bsnams pas rnal 'byor pa rnams kyis sangs rgyas la mchod pa dang /
sems can gyi don bya ba yongs su rdzogs par mdzad de /
des na mchod pa thams cad ces bshad do / /
sems can rnams yongs su bskyab pa ni rdo rje gnod sbyin gyi mchod pa'i phyag rgya ste /
mtshan ma de phyag na bsnams pas bdud thams cad la sogs pa gdug pa rnams rnam par 'jig par mdzad la /
de nas sems can rnams skyob par gyur pa'o / /
de ltar na byang chub sems dang ting nge 'dzin dang dbang bskur ba dang /
phyag rgya yongs su 'dzin pa dang /
stong pa nyid du smra ba dang /
dkyil 'khor 'dri ba dang /
mchod pa thams cad dang /
sems can rnams yongs su skyob pa rnams so / /
de dag nyid ni bla na med pa'i mchod pa ste /
byang chub kyi sems la sogs pa sgrub pa'i mchod pa rnams ni phyi'i mchod pa'i khyad par thams cad las mchog tu gyur pa yin pa'i phyir ro / /
de'i cho ga rgyas pa ni rdo rje sems dpa' la sogs pa'i ngo bo nyid gsal ba'i dbye ba ste /
des na da phyag na bsnams pa phyag na rdo rje la sogs pa byang chub sems dpa' brgyad do / /
de bas na de rnams ni byang chub kyi sems la sogs pa bla na med pa'i mchod pa'i cho ga rgyas pa phyag na bsnams pa bri bar bya'o / /
ji lta ba bzhin du zhes bya ba la sogs pa ni shar phyogs kyi cha nas brtsams te /
ji srid dbang ldan gyi phyogs kyi bar du sna tshogs pad+ma'i gdan la sems dpa'i skyil mo krung gis bzhugs par rdo rje sems dpa'i dkyil 'khor chen po las gsungs pa'i phyag rgya chen pos oM zhes bya ba bri bar bya'o zhes bya ba'i don to / /
phyi'i mtshams rnams su ni me tog la sogs pa rnams dang zhes bya ba ni rdo rje sbrang rtsi dang rdo rje sprin dang /
rdo rje ston dang /
rdo rje dgun rnams rdo rje sems dpa'i dkyil 'khor las gsungs pa'i phyag rgya chen pos me'i phyogs nas brtsams te /
dbang ldan gyi phyogs kyi bar du bri bar bya'o / /
sgo rnams su ni zhes bya ba la shar phyogs kyi sgor ni dong tse dang /
lhor gser dang /
nub tu mu tig gi 'bras bu dang /
byang du rin po che zhes bya ba pad+ma rA ga gzhag par bya'o / /
de nas de bzhin du rdo rje thams cad kyi mchod pa thams cad thob par 'gyur ro zhes bya ba la /
nam mkha' mdzod kyi dam tshig gi phyag rgya ni rdo rje thams cad de /
de bcings la rdo rje sems dpa'i dkyil 'khor chen por 'jug pa'i tshul gyis slob dpon zhugs nas /
de nas cho ga de nyid kyis nam mkha' mdzod kyi dngos grub thob par 'gyur ba ni mchod pa thams cad 'thob par 'gyur ro zhes bya'o / /
zhugs nas sna tshogs rdo rje blangs la zhes bya ba ni de ltar rdo rje sems dpa'i dkyil 'khor chen po'i tshul gyis rdo rje thams cad kyis zhugs la /
bcom ldan 'das las oM zhes bya ba dang /
sna tshogs rdo rje mnos te /
oM zhes bya ba zlos shing /
kye sna tshogs che ge mo zhes bya ba'i ming gi dbang bskur bas dbang bskur bar bya'o / /
de ltar bdag nyid dbang bskur nas slob dpon gyis mchod pa rnam pa bzhi bya ste /
'di lta ste lus kyi las thams cad dang phyag bya ba dang /
ngag dang yid dang zhes bya ba ni /
de la oM sarba ta thA ga ta kA ya bA ka tsit+ta pra Na me na badzra ban+da naM ka ro mi zhes bya ba 'di ni mchod pa gcig go / /
sems kyis chos kyi dbyings su spros pas mchod pa'i cho ga rgyas pa dang zhes bya ba ni /
thos pa dang /
mthong ba'i mchod pa'i khyad par rnams kyi sems kyis nam mkha' kun du bkang la /
de bzhin gshegs pa thams cad la mchod par bya'o zhes bya ba 'di ni gnyis pa'o / /
rdo rjes zhes bya ba rang gi snying gar rdo rje rtse lnga pa bsgoms pa 'di ni mchod pa gsum pa'o / /
phyag rgyas mchod pa gcig tu byas pa'o / /
zhes bya ba ni gsang ba'i mchod pa'i phyag rgya rnams sam /
rdo rje sbrang rtsi la sogs pa'i phyag rgyas mchod par bya ste /
de dag gcig tu byas pa'i phyag rgya ni mchod pa bzhi bar 'gyur ro / /
slob ma rnams ni gzhug pa'i las kyang de bzhin no zhes bya ba slob dpon 'jug pa'i cho ga bzhin du slob ma rnams gzhug pa la sogs pa'i cho ga rnams kyang bya ba'o / /
las kyi dkyil 'khor ro zhes bya ba ni byang chub kyi sems la sogs pa ji skad du bshad pa'i mchod pa rnam pa bzhi ni las te /
de las byung ba'i dkyil 'khor ni las kyi dkyil 'khor yin pa'am /
de bskyed pa'i rgyu'i dkyil 'khor zhes bya'o / /
yang 'di'i don bshad par bya ste /
bcom ldan 'das nam mkha' mdzod kyi sbyor ba byas la /
de nyid kyis rnal 'byor chen po bya'o / /
de nas ting nge 'dzin gsum bsgom par byas la /
dkyil 'khor ji srid mngon sum du mthong bar gyur ba de srid kyi bar du dkyil 'khor 'di bsgom par bya'o / /
de nas ji skad du bshad pa'i dkyil 'khor gyi sa'i dbus su ting nge 'dzin gsum rnam par bsgoms la /
bar snang gi phyogs su ji lta ba bzhin du bzhag nas nyi ma 'char ba'i dus su ji lta ba bzhin du gdab par bya'o / /
'di'i phyi'i dkyil 'khor thams cad ni rdo rje sems dpa'i phyi'i dkyil 'khor dang 'dra ba'o / /
'di'i nang du 'di'i phyed kyi tshad du 'phags pa nam mkha'i snying po'i dkyil 'khor dang 'dra bar thig btab la /
dkyil 'khor thams cad bri bar bya'o / /
de nas lha thams cad kyi gnas su sna tshogs pad+ma'i gdan byas la /
dkyil 'khor dbus ma'i dbus su sna tshogs pad+ma'i steng du bcom ldan 'das nam mkha'i mdzod zhal shar phyogs su gzigs pa bri bar bya'o / /
de'i shar phyogs kyi cha la rdo rje yid las byung ba'i gnas su rdo rje sems dpa' /
me'i phyogs su 'jam dpal gzhon nur gyur pa /
kI li kI la'i gnas su nam mkha'i snying po /
bden bral gyi phyogs su nam mkha' mdzod /
rdo rje dran pa'i gnas su 'jig rten dbang phyug / /
rlung gi phyogs su sems bskyed ma thag tu chos kyi 'khor lo bskor ba /
rdo rje bsnyems pa'i gnas su rdo rje khu tshur /
dbang ldan gyi phyogs su rdo rje gnod sbyin legs par bri bar bya'o / /
phyi'i dkyil 'khor gyi lha'i snam bu la me'i mtshams su rdo rje sbrang rtsi /
bden bral gyi mtshams su rdo rje sprin /
rlung gi mtshams su rdo rje ston ka /
dbang ldan gyi mtshams su rdo rje dgun bri bar bya'o / /
shar phyogs kyi sgor ni dong tse /
lho phyogs kyi sgor ni gser /
nub phyogs su ni mu tig gi 'brum bu /
byang phyogs kyi sgor ni rin po che pad+ma rA ga yang dag par gzhag par bya'o / /
'dir lha thams cad kyi snying po ni oM zhes bya ba yin par shes par bya'o / /
de ltar dkyil 'khor bris nas /
de bzhin du sbyor ba chen po byas la /
nam mkha' mdzod kyi dam tshig gi phyag rgyas yongs su bzung ba'i sna tshogs rdo rje dang /
me tog gi lcug mas bum pa thams cad dang /
bum pa gang ba la /
oM zhes bya ba re re zhing bzlas brjod brgya rtsa brgyad byas te /
dkyil 'khor gyi sgo bzhi phye nas rdo rje bsdu ba byas la /
bcom ldan 'das nam mkha' mdzod kyi phyag rgya chen po bsgom zhing /
bcom ldan 'das la mtshan brgya rtsa brgyad pas bstod la /
gsang ba'i lcags kyu dang /
oM zhes bya bas bcom ldan 'das 'khor dang bcas ba dkyil 'khor du bcug la rdo rje gnod sbyin gyis gdon bsal la /
dkyil 'khor bcing ba dang /
mtshams bcing ba dang /
dra ba dang /
ra ba dag byas te /
rdo rje khu tshur gyis sgo bcings la /
rdo rje srung bas bsrung ba thams cad go bskon te /
oM zhes bya bas mchod yon phul la dam tshig gi phyag rgyas oM dr-i sh+ya zhes bya ba dang /
'khor dang bcas pa blta bar byas te /
dzaHhU~M baM hoHsa ma ya s+t+waM /
sa ma ya s+t+waM /
a haM zhes lan gsum brjod la bsgrub par bya zhing /
rdo rje bsdams pa las byung ba'i rdo rje rin chen gyi dam tshig gi phyag rgya las /
srin lag dang /
mthe'u chung brkyang la /
rgyal mtshan dang /
dar 'phan gyi rtse mo ltar bya ba 'di ni nam mkha' mdzod kyi dam tshig gi phyag rgya'o / /
de nas lha thams cad kyi ljags la oM zhes bya ba ji lta ba bzhin du bsams pa 'di ni 'dir lha thams cad kyi chos kyi phyag rgya'o / /
a zhes bya bas snying gar sna tshogs rdo rje bsams la lha thams cad kyi phyag rgya sngar bshad pa'i mtshan nyid can oM zhes pa nyid zlos shing bcing bar bya'o / /
de nas hU~M las rang gi snying gar rdo rje rtse lnga ba bsams la /
ji ltar bris pa'i rjes su mthun par nam mkha' mdzod la sogs pa'i phyag rgya chen po oM zhes bya ba zlos shing bcing bar bya'o / /
de nas sangs rgyas lnga'i cod pan dang sna tshogs rdo rje'i phreng ba'i phyag rgya'i dbang bskur ba dag gis bcom ldan 'das 'khor dang bcas pa dbang bskur bar bya'o / /
'dir sna tshogs rdo rje'i phreng ba'i dbang bskur ba nam mkha' mdzod kyi dam tshig gi phyag rgya dang / /
oM zhes bya bas dbul bar bya'o / /
de nas bcom ldan 'das 'khor dang bcas pa la oM zhes bya bas mchod yon phul la /
bum pa rnams dang /
bum pa gang rnams dang /
na bza' dang /
bla re la sogs pa phul te /
mchod pa rnam pa lngas mchod la /
phyi rol du glu dang gar dang /
rol mo dang rta dang /
glang po che dang /
ba lang gi khyu rnams kyis kyang mchod pa byed du gzhug go / /
de nas phyag rgya'i mchod pa rnam pa bcu gnyis kyis yang dag par mchod la /
oM zhes bya ba nyid las rin po che sna bdun dang /
dpag bsam gyi shing /
kha zas ro brgya ba la sogs pa'i bkod pa rnams sprul la /
'dis dbul bar bya ste /
thal mo khong stong du sbyar la spyi bor bzhag nas /
oM sarba bi t+pUr pU ra su ra su ra A brta ya A brta ya ho / /
zhes brjod do / /
de nas phyi rol du gtor ma byin la sbyin sreg bya'o / /
de nas shin tu dmar ba'i ras la /
rdo rje gnod sbyin gyis yongs su bzlas pa gcig gis smad g.yogs bya /
gnyis pas stod g.yogs bya'o / /
yang gcig la rdo rje lcags kyu la sogs pa'i snying po bzhi yongs su bzlas pas rang gi gdong g.yogs par bya'o / /
de nas phyag 'tshal ba la sogs pa sngon du 'gro bas de bzhin du sdom pa bzung la /
byang chub tu sems bskyed de /
snga ma bzhin du snying gar rdo rje bskyed la /
shar phyogs kyi sgor bltas nas phyi rol na gnas pa'i bum pa'i chus bdag nyid dbang bskur te /
nam mkha' mdzod kyi dam tshig gi phyag rgya bcings la /
de nyid kyis me tog gi phreng ba blangs nas /
badzra badzra oM zhes zlos shing dkyil 'khor du 'jug par bya ste /
shar phyogs kyi sgor badzra aM ku sha dzaHzhes brjod par bya'o / /
de nas lho phyogs nas zhugs la badzra pA sha hU~M zhes brjod par bya'o / /
yang nub phyogs kyi sgo nas zhugs nas badzra spo Ta baM zhes brjod par bya'o / /
de nas byang phyogs kyi sgo nas de bzhin du zhugs la badzra A be sha AHzhes pa dang bdag nyid dbang du bya'o / /
de nas de bzhin du shar phyogs kyi sgor zhugs la /
ma hA ra ta /
su dr-i D+ha /
su to Sh+yo /
su su Sh+yo /
badzra satwa /
A d+ya sid+d+h+yA mAM zhes brjod par bya'o / /
de nas rnam par sgeg pa'i rdo rjes phyag byas la /
dkyil 'khor la bskor ba lan gsum byas te /
bcom ldan 'das kyi spyan sngar 'dug la /
'di skad ces brjod par bya ste /
ma hA rA ga ma hA sau khya /
ma hA badzra ma hA d+hA na /
ma hA dz+nyA na ma hA karma badzra satwa Ad+ya sid+d+h+yA mAM /
yang 'di skad ces brjod par bya ste /
dzaHhUM baM hoH /
pra sid+d+h+ya mAM /
de nas rdo rje chu 'thungs la a zhes bya ba brgya bzlas nas /
bdag nyid la dbab par bya'o / /
yang g.yon pa'i khro bo'i khu tshur gyis sems ma rdo rje phye la /
a zhes bya ba lan brgya brjod cing bdag nyid la dbab par bya'o / /
de nas oM zhes bya ba zlos shing me tog dor bar bya'o / /
de nas de blangs la /
oM nyid kyis rang gi mgo la bcing bar bya'o / /
de nas de nyid kyis gdong g.yogs dgrol lo / /
de nas de nyid zlos shing shar phyogs nas brtsams te /
dkyil 'khor la blta bar bya'o / /
de nas bcom ldan 'das nam mkha' mdzod kyi dam tshig gi phyag rgya bcings la /
snga ma bzhin du rang gi snying gar dgrol bar bya'o / /
de nas yang bcom ldan 'das kyi phyag rgya chen po bcings la /
bcom ldan 'das la rdo rje'i lta bas blta zhing /
ji srid du bcom ldan 'das kyis zhal bstan nas rang gi dngos grub stsol bar gyur pa de srid kyi bar du oM zhes bya ba bzlas brjod bya'o / /
de nas rdo rje thal mo bskor ba shis pa brjod pa 'don pa'i tshul du rang gi snying gar bzhag la /
mtshan brgya rtsa brgyad pas bstod de /
rdo rje mtshon cha la sogs pas gsang ba'i mchod pa bzhis yang dag par mchod la /
glu dang rol mo la sogs pa rnams kyis yang dag par mchod par bya'o / /
de nas yang bcom ldan 'das kyi phyag rgya chen po bcings la /
bcom ldan 'das la rdo rje'i lta bas bltas te /
rdo rje thal mo bskor bas phyag byas nas /
me tog la sogs pa dang dbang bskur ba rnams blang bar bya'o / /
de la dang po kho nar bcom ldan 'das kyi dam tshig gi phyag rgyas yongs su bzung ba'i sna tshogs rdo rje dang /
me tog gi yal ga las rnam par rgyal ba'i bum pa la sngar bshad pa'i bum pa'i sngags de bzhin du yongs su bzlas la /
bdag nyid bcom ldan 'das nam mkha'i mdzod du byin gyis brlabs te /
bcom ldan 'das kyi dam tshig gi phyag rgyas rnal 'byor chen po las gsungs pa'i gnas su bcom ldan 'das 'khor dang bcas pa oM gyis rang gi gnas su bkod la /
phyi rol gyi dkyil 'khor gyi nang du sna tshogs pad+ma'i steng du nam mkha' mdzod kyi phyag rgya chen pos bdag nyid 'dug nas /
me tog la sogs pas bdag nyid yang dag par mchod de /
mchod yon blangs la mtshan brgya rtsa brgyad pas yang dag par bstod nas /
rdo rje khu tshur gyis rnam par rgyal ba'i bum pa las chu blangs la /
oM badzra a b+hi Shiny+tsa oM zhes bya bas bdag nyid dbang bskur zhing chu de btung bar bya'o / /
de nas sangs rgyas lnga'i dbu rgyan dang /
sna tshogs rdo rje'i phreng ba'i phyag rgya dag gis bdag nyid dbang bskur zhing /
lugs ma'am /
brdungs pa'am /
byas pa'am /
bris pa'i sangs rgyas lnga'i dbu rgyan dang /
sna tshogs rdo rje'i phreng ba'i dbang bskur bas dbang bskur la /
sna tshogs rdo rje sna tshogs dril bu dang bcas par blangs te /
bdag po dang ming gi dbang bskur ba dag gis kyang oM zhes bya ba zlos shing dbang bskur bar bya'o / /
de nas dngos grub kyi rdo rje'i brtul zhugs blangs la /
me tog la sogs pa mchod pa rnam pa lngas bdag nyid la yang dag par mchod de /
rdo rje mtshon cha la sogs pa phyag rgya'i mchod pa rnam pa bcu gnyis kyis kyang yang dag par mchod par bya'o / /
de nas rdo rje de kho na nyid kyis bzung la /
chos kyi dril bu dkrol zhing dam tshig gi phyag rgya chen por byin gyis brlab par bya ste /
de kho na nyid la sogs pa ni / /
thog mtha' med pa'i sems dpa' ni / /
zhes bya ba la sogs pa sngar smras pa nyid yin par shes par bya'o / /
de nas bcom ldan 'das la phyag byas la snying pos blangs te /
tshigs su bcad pa lnga pas rjes su gnang ba dang /
dbugs dbyung ba dang /
gzengs bstod pa dang /
lung bstan pa mnos la yang bdag nyid la byin gyis brlab pa la sogs pa dang /
ji ltar mngon par 'dod pa'i bzlas brjod byas nas /
bcom ldan 'das la phyag byas te /
'di skad ces brjod par bya'o / /
bdag ming 'di zhes bya ba yi / /
rdo rje slob dpon dka' thub ches / /
sems can kun la phan pa'i phyir / /
slob ma rnams ni gzhug par bgyi / /
de nas slob ma gzhug par bya'o / /
slob dpon gyi las kyi cho ga rgyas pa rdzogs so // //
de nas sdom pa dbog par 'os pa'i slob ma sngar bshad pa'i tshul gyis sdom pa 'dzin du gzhug par bya'o / /
de nas byang chub tu sems bskyed du bcug la /
de'i snying gar de bzhin du rdo rje bskyed de /
de nam mkha' mdzod du byin gyis brlabs nas /
dri dang me tog la sogs pas yang dag par mchod la /
yon gyi mchog yang dag par blangs te /
rang gi 'jug pa'i cho gas gzhug pa dang dbab par bya'o / /
de nas yang dbab pa'i phyag rgya dril bu dang bcas pa dang /
rkang pa g.yon pas de'i rkang pa g.yas pa mnan la /
oM aHaHaHAHzhes bya ba lan brgya rtsa bzlas la dbab par bya'o / /
de nas cho ga thams cad rjes su spyad par bya'o / /
slob ma gzhug pa la sogs pa'i cho ga rgyas pa rdzogs so // //
de ltar dam tshig dang dbang bskur ba thob pa rnams la /
slob dpon gyis dngos grub kyi ye shes la bslab par bya'o zhes bya ba 'di'i cho ga bstan par bya ba'i phyir de nas sgrub pa zhes bya ba la sogs pa gsungs te /
sgrub pa dang dngos grub rnams kyang de bzhin no zhes bya ba ni /
ji ltar rdo rje sems dpa'i sgrub pa gsungs pa de bzhin du byang chub sems dpa' nam mkha' mdzod kyi sgrub pa la sogs pa la sngon du bsnyen pa byas te /
ras kyi ri mo gnyis la bsgrub par bya ba shes par bya'o zhes bya ba'i don to / /
de nas ma bsgrubs par yang ngo zhes bya ba la sogs pa ni snga ma bzhin no / /
byang chub kyi sems kyi mchod pa la ni rang gi snying gar rdo rje bsgoms pas so zhes bya ba ni bcom ldan 'das phyag rgya'i sbyor ba byas la /
oM zhes bya ba zlos shing rang gi snying ga'i zla ba la rdo rje rtse lnga pa bsgom par bya ste /
de lta bus ni byang chub kyi sems kyi mchod pa byas par 'gyur ro / /
ting nge 'dzin gyi mchod pa la ni thams cad dag par bsgoms pas so zhes bya ba ni /
bcom ldan 'das 'jig rten dbang phyug gi sbyor ba byas la /
oM zhes bya ba zlos shing chos thams cad ni rang bzhin gyis rnam par dag pa'o zhes bsgom par bya ste /
de lta bus ni ting nge 'dzin gyi mchod pa byas par 'gyur ro / /
dbang bskur ba la ni rdo rje dbang bskur ba sna tshogs kyis so zhes bya ba ni /
bcom ldan 'das nam mkha'i snying po'i sbyor ba byas la /
de nyid kyi dam tshig gi phyag rgya bcings te /
oM zhes bya ba'i bzlas brjod byas na de lta bus ni dbang bskur ba'i mchod pa byas par 'gyur ro / /
phyag rgya'i mchod pa la ni sna tshogs rdo rje thams cad kyis so zhes bya ba ni /
bcom ldan 'das rdo rje khu tshur gyi sbyor ba byas la /
de'i dam tshig gi phyag rgya bcings nas /
oM zhes bya ba bzlas brjod bya ba 'di ni sna tshogs rdo rje thams cad de /
de lta bus ni phyag rgya'i mchod pa byas par 'gyur ro / /
stong pa nyid kyi mchod pa la ni a la sogs pa'i yi ge'i lung bstan pas so zhes bya ba ni /
bcom ldan 'das 'jam dpal gzhon nu'i sbyor ba byas la /
a ra pa tsa na zhes brjod cing /
'dod pa thams cad 'thob po / /
de ci'i phyir zhe na /
a zhes bya ba ni 'dod pa'o / /
ra zhes bya ba ni chags pa'o / /
pa zhes bya ba ni don dam pa'o / /
tsa zhes bya ba ni spyod pa'o / /
na zhes bya ba ni rang bzhin med pa'o / /
de ltar na 'dod pa dang /
chags pa dang /
don dam pa dang /
spyod pa dang /
rang bzhin med pa nyid de /
snying po 'di bsgoms la bsgrubs na /
'dod pa thams cad 'thob pa'o / /
de bzhin gshegs pa ni 'dod pa thams cad kyi snod yin te de bas na snying po 'dis de bzhin gshegs pa nyid dang rdo rje 'dzin pa nyid kyang myur du thob par 'gyur ro / /
sngags 'di ni a la sogs pa'i yi ges lung bstan pa ste /
'dis ni stong pa nyid mchod par 'gyur ro / /
dkyil 'khor gyi mchod pa la ni rdo rje 'khor lo sna tshogs kyis so zhes bya ba ni /
bcom ldan 'das sems bskyed ma thag tu chos kyi 'khor lo bskor ba'i dam tshig gi phyag rgya gang yin pa de ni rdo rje 'khor lo sna tshogs te /
'di bcings la sems bskyed ma thag tu chos kyi 'khor lo bskor ba'i sbyor ba byas la /
oM zhes bya ba bzlas brjod byas te /
de lta bus ni dkyil 'khor gyi mchod pa byas par 'gyur ro / /
mchod pa thams cad la ni sna tshogs rdo rjes so zhes bya ba ni /
bcom ldan 'das nam mkha' mdzod kyi dam tshig gi phyag rgya ni sna tshogs rdo rje ste /
de bcings la /
bcom ldan 'das nam mkha'i mdzod kyi sbyor ba byas nas /
oM zhes bya ba bzlas brjod byas te /
de lta bus ni mchod pa thams cad byas par 'gyur ro / /
gdug pa 'dul ba'i mchod pa la ni khro bos so zhes bya ba ni bcom ldan 'das rdo rje gnod sbyin gyi sbyor ba byas la /
'di'i dam tshig gi phyag rgya bcings nas /
oM ha zhes bya ba bzlas brjod byas na gdug pa thams cad zos par 'gyur te /
de lta bus ni gdug pa thams cad 'dul ba'i mchod pa byas par 'gyur ro / /
me tog la sogs pa dor ba la ni bzlas pas so zhes bya ba ni rdo rje sbrang rtsi la sogs pa dus kyi mchod pa bzhi'i snying po zlos shing 'di rnams kyi las kyi phyag rgya rnams kyis de dag byas te /
de lta bus ni me tog dor ba la sogs pa'i las rnams 'grub par 'gyur ro / /
sna tshogs rdo rje don yod pa'i dam tshig ces bya ba la sna tshogs rdo rje ni byang chub kyi sems la sogs pa mchod pa rnam pa bzhi'o / /
de'i dam tshig ni de las byung ba'i nam mkha'i mdzod kyi dkyil 'khor te /
ming de skad bya ba'i rtog pa'i rgyal po rdzogs pa ste /
bcom ldan 'das nam mkha' mdzod kyi rtog pa'i bshad pa rdzogs so // //
de ltar tshogs rnams yongs su rdzogs pa'i rgyur gyur pa nam mkha' mdzod kyi rtog pa bshad nas /
da ni bsrung ba'i las kyi cho ga'i rang bzhin rdo rje gnod sbyin gyi rtog pa bshad pa'i phyir /
de nas zhes bya ba la sogs pa gsungs te /
de nas zhes bya ba'i sgra ni snga ma bzhin te /
de bzhin du thams cad mdzad nas bcom ldan 'das rnam par snang mdzad gzhan 'phrul dbang byed kyi lha'i rgyal po'i gnas na ji lta ba bzhin du bzhugs pa dang /
de'i rjes thogs nyid la shes rab kyi pha rol tu phyin pa'i tshul 'di gsungs pa'o / /
gdug pa thams cad 'dul nus pa / /
zhes bya ba ni mi dge ba'i las kyi lam bcu la mngon par dga' ba dang /
gzung ba dang 'dzin pa'i rnam par rtog pas bcom pa'i gdug pa thams cad do / /
de rnams 'dul ba ni mi dge ba bcu'i las kyi lam las bzlog pa dang /
gzung ba dang 'dzin pa'i rnam par rtog pa la mngon par zhen pa las bzlog pa'i chos bdag med pa bsgom pa ston par mdzad pas gdug pa thams cad 'dul bar spyod cing nus pa ste /
cho 'phrul rnam pa bzhis rang dbang du mdzad par spyod ces bya ba'i don to / /
ye shes kyi khu tshur yongs su 'dzin pa'i zhes bya ba ni go bar zad do / /
sems can thams cad 'dul ba'i ye shes kyi snying po zhes bya ba la /
sems can thams cad ni ji skad du bshad pa rnams so / /
de'i snying po mi dge ba bcu'i las kyi lam spong ba dang /
ji skad du bshad pa'i mngon par zhen pa dag spong ba'o / /
der nges pa ni ye shes te /
de 'byung bar byed pa'i rgyur gyur pa gang yin pa ste /
de skad ces bya ba'i shes rab kyi pha rol tu phyin pa'i tshul de bshad pa'o / /
sems can thams cad mnyam pa nyid pas khro bo mnyam pa nyid do zhes bya ba ni /
mdza' bo dang /
tha mal pa dang /
dgra bo dang /
de bzhin gshegs pa'i rigs dang /
byang chub kyi sems kyi ngo bo nyid kyi sems dang sems las byung ba rnams ni sems can thams cad de /
de rnams kyi mnyam pa nyid ni don dam par de bzhin nyid yin pa dang /
kun rdzob tu mdza' bo dang /
tha mal pa dang /
dgra bo rnams la thugs rje chen po'i gzhan gyi dbang gis sems mnyam pa nyid de /
khro bos phan pa ma yin pa las bzlog pa dang /
phan pa la sbyor ba'i sems kyis so zhes bya ba'i don to / /
khro bo mnyam pa nyid do zhes bya ba ni sems can thams cad la mnyam pa nyid des /
mdza' bo dang /
tha mal pa dang /
dgra bo rnams la rdo rje gnod sbyin gyi khro bo'i gzugs yang dag par ston cing sdig pa las ldog par byed pa ni khro bo'i mnyam pa nyid de /
dmigs pa med pa'i thugs rje chen po'i shugs kyi khro bos 'dul ba'i sems can rnams gdul bar bya ba'i phyir /
khro bo'i bya ba bsgrub pa ni khro bo'i mnyam pa nyid do / /
gang gi tshe khro bo'i bya ba bsgrub pa las ldog par 'gyur zhe na /
sems can thams cad 'dul ba nyid las khro bo'i dul ba nyid do zhes bya ba gsungs te /
gang gi tshe sems can thams cad 'dul bar gyur pa de'i tshe khro bos 'dul ba'i sems can rnams med pas thugs rje chen po'i khro bos 'dul bar 'gyur zhing bral bar 'gyur ro zhes bya ba'i don to / /
khro bo de'i chos nyid gang zhe na /
sems can thams cad chos nyid las khro bo'i chos nyid do zhes bya ba gsungs te /
sems can thams cad don dam par gzung ba dang 'dzin pa dang bral ba nyid de /
de dang lhan cig tu gyur pa ni /
khro bo'i chos nyid yin la /
gang sems can thams cad kyi dngos po med pa'i ngo bo nyid de ni khro bo dngos po med pa'i ngo bo nyid de /
de ni sems can thams cad med pa nyid do zhes bya ba'i don to / /
khro bo 'di'i ming mi phyed pa'i ming ji skad du bya zhe na /
sems can thams cad rdo rje nyid pas khro bo rdo rje nyid do zhes bya ba gsungs te /
sems dang sems las byung ba rnams ni don dam par gzung ba dang 'dzin pa'i rnam par rtog pa dang bral ba nyid do / /
de ni sems can thams cad rdo rje nyid yin la /
des khro bo rdo rje nyid yin te /
sems can thams cad kyi rdo rje nyid gang yin pa de nyid ni thugs rje chen po khro bo'i ngo bo nyid yin la /
chos thams cad ni chos kyi dbyings kyi ngo bo nyid yin pa'i phyir ro / /
yang na khro bos 'dul ba'i sems can rnams la 'khor ba ji srid par gnas pa ni sems can thams cad kyi rdo rje nyid do / /
sems can thams cad kyi rdo rje nyid de rgyur gyur pas khro bo rdo rje nyid de /
khro bos gdul ba'i sems can thams cad rnam par gdul bar bya ba'i bya ba'o / /
'khor ba ji srid par khro bo'i bya ba bsgrub pa rgyun mi gcod pa nyid ni khro bo rdo rje nyid do / /
de ci'i phyir zhe na zhes bya ba ni rgyu gang gis na sems can thams cad mnyam pa nyid pas khro bo mnyam pa nyid do zhes bya bas /
sems can thams cad rdo rje nyid pas khro bo rdo rje nyid yin zhe na /
gang gi phyir 'di ltar sems can thams cad 'dul ba'i byang chub bo zhes gsungs te /
'di nyid ni byang chub kyi mtshan nyid can te /
gang zhe na /
sems can thams cad mnyam pa nyid nas sems can thams cad rdo rje nyid kyi bar te /
des khro bo rdo rje nyid do zhes bya ba ste khro bo mnyam pa nyid la sogs pas kyang sems can gdug pa can thams cad 'dul bar mdzad cing /
sangs rgyas kyi byang chub la rab tu 'jog par mdzad pas na /
de'i phyir sems can thams cad 'dul ba ni byang chub bo zhes bya ba'o / /
de ltar na de nas zhes bya ba nas brtsams te /
byang chub bo zhes bya ba'i bar gyi bshad pas ni ting nge 'dzin dang po gsungs pa yin no / /
de ni de nas zhes bya ba la sogs pas ni ting nge 'dzin gnyis pa gsungs pa yin la de nas zhes bya ba'i sgra ni snga ma bzhin te de ltar bcom ldan 'das rnam par snang mdzad kyis bcom ldan 'das rdo rje gnod sbyin la shes rab kyi pha rol tu phyin pa ston pa'i phyir dang /
rang gi dkyil 'khor sprul bar bya ba'i phyir bskul ba mdzad pa dang /
de'i rjes thogs nyid la snying po 'di rang gi dkyil 'khor sprul par bya ba'i phyir smras pa'o / /
bzhin rab tu 'dzum pa ni khro bo'i ha ha zhes bya ba'i gad rgyangs dang bcas pa'i zhal lo / /
rdo rje mche ba'i phyag rgya dang / /
zhes bya ba ni /
rdo rje khu tshur gnyis kyis rdo rje mche ba'i mtshon bya bzung nas rang gi zhal gyi grwa gnyis su 'dzin par mdzad pa ni /
rdo rje mche ba'i phyag rgya ste /
de dang bcas pa'i rdo rje gnod sbyin gyi gzugs kyis zhes bya ba ni ji skad du rab tu grags pas rdo rje khro bo'i gad mo zhes bya ba'i snying po 'di dkyil 'khor sprul par mdzad pa'i phyir smras pa ni ha zhes bya'o / /
gdug pa thams cad 'dul ba'i sems dpa' rnams zhes bya ba la /
sems can rnams gdul ba'i don gyi sems dpa' rnams ni gdug pa thams cad 'dul ba'i sems dpa'i rnams te /
rdo rje sems dpa'i khro bo la sogs pa'o / /
dang po'i dkyil 'khor gyi tshul du bzhugs so zhes bya ba ni rdo rje sems dpa'i dkyil 'khor chen po ni dang po'i dkyil 'khor te /
de'i sbyor bas de'i dbyibs kyi rdo rje sems dpa' la sogs pa'i gnod sbyin gyi gzugs kyis bzhugs pa'o / /
de ltar na de nas zhes bya ba nas brtsams te bzhugs so zhes bya ba'i bar gyi bshad pas ni ting nge 'dzin gnyis pa gsungs pa yin no / /
de nas 'dus pa nas brtsams te /
ting nge 'dzin gsum pa yin par shes par bya'o / /
da ni dam tshig dang dbang bskur ba thob pa rnams kyis bzlas brjod dang bsgom par bya'o zhes bya ba 'di'i don bstan par bya ba'i phyir /
de nas zhes bya ba la sogs pas slob dpon gyi las kyi cho ga dang /
slob ma la gzhug pa la sogs pa'i cho ga rgyas par gsungs pa yin no / /
de nas zhes bya ba'i sgra ni snga ma bzhin te /
de ltar ting nge 'dzin gsum bsgoms pa nas brtsams te /
ji srid mtshan ma thob kyi bar du bsgoms la /
de'i rjes thogs nyid la dkyil 'khor 'di bri bar bya'o / /
thabs thams cad kyis 'dul ba'i khro bo zhes bya ba la /
'dis sems can rnams 'dul ba ste /
gdug cing ma rungs pa nyid 'dor du 'jug pas zhes bya ba'i don to / /
thabs thams cad kyang yin la 'dul ba yin pas na /
thabs thams cad kyis 'dul ba'o / /
de nyid ni khro bo'i rdo rje ste rdo rje gnod sbyin gyis zhes bya ba'i don to / /
de la dmigs pas na ming de skad ces bya ba'i ting nge 'dzin la snyoms par zhugs shing mngon sum du mdzad pa'o / /
gdug pa thams cad 'dul zhing byin gyis rlob pa'i rdo rje zhes bya ba ni /
mi phyed pa gang yin pa ste /
ming de skad ces bya ba'i gnod sbyin gyi dkyil 'khor 'di gsungs shing bka' stsal pa'o / /
phyi yi dkyil 'khor tshul du ni / /
phyi yi dkyil 'khor bri bar bya / /
zhes bya ba ni /
rdo rje sems dpa'i phyi'i dkyil 'khor gyi dbyibs su 'di'i phyi'i dkyil 'khor thams cad bri bar bya'o / /
de ni nang rim nyid du ni / /
dkyil 'khor bzang po gru bzhi pa / /
zhes bya ba ni /
phyi'i dkyil 'khor gyi nang du zur bzhi pa shin tu mdzes pa'i dkyil 'khor gnyis pa bri bar bya'o / /
thig bzhir ldan zhes bya ba ni tshangs pa'i srad bu gnyis dang mtshams kyi srad bu gnyis gdab par bya ste /
de ltar thig bzhi bar 'gyur ro / /
tshon sna lngas ni rnam par bris / /
zhes bya ba ni /
dmar po dang /
ljang gu dang /
sngon po dang /
ser po dang /
dkar po'i mdog can gyi tshon rnams kyis legs par thig gdab nas ri mor bris pa ni /
tshon sna lngas ni rnam par bris / /
zhes bya'o / /
ka ba brgyad kyi mdun gnas par / /
zhes bya ba la 'di nyid du gnas pas na gnas pa zhes bya la /
mdun yang yin la gnas pa yang yin pas na mdun na gnas pa ste /
ka ba brgyad kyi mdun na gnas pa'i dkyil 'khor bri ba'o / /
'bar ba'i dkyil 'khor yang dag ldan / /
zhes bya ba ni /
lha thams cad kyi gnas su sna tshogs pad+ma'i gdan gyi steng du 'bar ba'i dkyil 'khor dang yang dag par ldan par 'gyur ro / /
de'i zhes bya ba ji ltar bris pa'i dkyil 'khor dbus ma'i dbus su ci rigs par zhes bya ba rdo rje gnod sbyin lugs ma'am /
brdungs pa'am /
byas pa'am /
bris pa ha zhes bya ba dgod par bya'o / /
rdo rje mche ba gtsigs pa dang zhes bya ba ni rdo rje mche ba gnyis gtsigs pa'i bu ga dang bcas pa'i zhal gyi phyogs so / /
'bar ba'i phreng ba 'khrigs pa'i 'od / /
ces bya ba ni /
'bar ba rnams kyi phreng bar gyur pa gang yin pa de ni 'bar ba'i phreng ba'o / /
de nyid 'khrigs pa ste /
phan tshun du 'gro ba'i 'od gang yin pa de ni 'bar ba'i phreng ba 'khrigs pa'i 'od ces bya'o / /
de'i zhes bya ba ni rdo rje gnod sbyin gyi'o / /
kun du zhes bya ba ni phyogs dang phyogs mtshams rnams su phyag na rdo rje la sogs pa byang chub sems dpa' brgyad gnod sbyin gyi gzugs 'chang ba shin tu zhes bya ba ste /
khyad par du yang 'jigs par byed pa rdo rje la sogs pa rang gi mtshan ma bsnams pa bri bar bya'o / /
phyi'i dkyil 'khor gyi mtshams bzhir ni mche ba'i phyag rgya bri bar bya'o / /
phyi dang nang gi sgo rnams su ni khro bo'i rdo rje yang dag par bri bar bya'o / /
de nas zhes bya ba la sogs pa la de ltar dkyil 'khor bris nas /
ras sngon po la snga ma bzhin du sngags bzlas la /
de dag gi smad g.yogs la sogs pa ji lta ba bzhin du byas nas /
bcom ldan 'das rdo rje gnod sbyin gyi mche ba'i phyag rgya bcings la /
'dis me tog gi phreng ba bzung ste /
ji lta ba bzhin zhugs na ji skad du gsungs pa'i gnas thob par 'gyur ro / /
rdo rje mche ba zhes bya ba la sogs pa la rdo rje rtse lnga pa'i rtsa ba yod pa'i mche ba ni /
rdo rje mche ba ste /
de blangs la rdo rje ming gi dbang bskur bas bdag nyid dbang bskur nas /
de'i rjes thogs nyid la rdo rjes rdo rje gnod sbyin la bsnun par bya ste /
de nas rdo rje gnod sbyin mnyes pas /
zhal nas ha ha zhes bya ba'i bzhad pa mdzad par 'gyur ro / /
de nas sgrub pa pos bdag nyid bcom ldan 'das grub pa yin no zhes shes par bya'o / /
de nas phyag rgya thams cad bcing bar bya zhing bsgrub par bya'o zhes bya ba ni /
de ltar bdag nyid 'jug pa la sogs pa byas nas /
bcom ldan 'das las snying po mnos la /
phyag rgya chen po dang /
dam tshig gi dang /
chos kyi phyag rgya rnams bcing bar bya'o / /
de nas bdag la byin gyis brlab pa la sogs pa byas la /
phyag rgya chen po la sogs pa'i phyag rgya thams cad ji ltar mngon par 'dod pa bzhin du bsgrub par bya'o / /
de nas mchod la zhes bya ba ni de ltar ji ltar mngon par 'dod pa'i phyag rgya bsgrub pa byas nas slob ma bcug la /
mchod pa rnam pa lnga dang /
phyag rgya'i mchod pa rnam pa bcu gnyis kyis bcom ldan 'das 'khor dang bcas pa yang dag par mchod nas /
ro dang kha zas dang gnas pa thams cad kyis slob ma rnams tshim par byas la /
sems can thams cad mnyam pa nyid pas khro bo mnyam pa nyid do zhes bya ba la sogs pa shes rab kyi pha rol tu phyin pa'i tshig bzhi brjod la /
bcom ldan 'das 'khor dang bcas pa ji lta ba bzhin du gshegs su gsol to / /
dkyil 'khor nye bar bsdus nas slar dbyung bar bya'o / /
de bzhin du zhes bya ba la sogs pa la /
ji ltar rdo rje gnod sbyin gyi dkyil 'khor du phyag rgya bcing ba la sogs pa'i cho ga gsungs pa de bzhin du rdo rje sems dpa' la sogs pa'i dkyil 'khor thams cad du yang bya bar shes par bya'o / /
phyag na rdo rje'i dkyil 'khor ro / /
zhes bya ba ni go bar zad do / /
'di'i don slar yang bshad par bya ste /
bcom ldan 'das rdo rje gnod sbyin gyi spyor bas rnal 'byor chen po byas la /
ting nge 'dzin gsum bsgom pa nas brtsams te /
ji srid du mngon sum du mthong bar gyur gyi bar du bsgom par bya'o / /
de nas ji skad du gsungs pa'i dkyil 'khor gyi sa'i dbus su ting nge 'dzin gsum bsgoms la bar snang gi phyogs su ji lta ba bzhin du yang dag par bzhag ste /
nyi ma 'char ba'i dus su legs par thig gdab par bya'o / /
rdo rje sems dpa'i phyi'i dkyil 'khor thig btab la /
nang du 'di'i phyi'i phyed kyi tshad dang /
phyi'i dkyil 'khor gnyis pa gru bzhi la /
ka ba brgyad kyis mdzes par byas pa /
lha thams cad kyi gnas su sna tshogs pad+ma'i gdan 'bar ba'i dkyil 'khor gyis brgyan pa bri bar bya'o / /
dkyil 'khor dbus ma'i dbus su bcom ldan 'das rdo rje gnod sbyin /
rdo rje yid las byung ba'i gnas su phyag na rdo rje /
shar lho mtshams kyi le'u tshe la 'jam pa'i dbyangs /
kI li kI la'i gnas su nam mkha'i snying po /
lho nub mtshams su nam mkha' mdzod /
rdo rje dran pa'i gnas su 'jig rten dbang phyug /
nub byang mtshams su sems bskyed ma thag tu chos kyi 'khor lo bskor ba /
rdo rje snyems pa'i gnas su rdo rje khu tshur /
byang shar mtshams kyi le'u tshe la rdo rje gnod sbyin gnyis pa bri bar bya ste /
de dag thams cad kyang sems dpa'i skyil mo krung gis bzhugs pa /
sku mdog nag po shas cher gtum pa 'jigs pa rnams kyang 'jigs par mdzad pa /
'bar ba'i phreng ba 'khrigs pa'i 'od mnga' ba rdo rje'i mche ba gtsigs pa /
ha ha zhes gsal bar bzhad pa'i zhal mnga' ba'o / /
phyi'i dkyil 'khor gyi mtshams rnams su mche ba'i phyag rgya dang /
phyi dang nang du bcas pa'i sgo rnams su khro bo'i rdo rje rnams bri bar bya'o / /
'dir lha thams cad kyi snying po ni ha zhes bya ba yin no / /
de ltar dkyil 'khor bris nas de bzhin du rnal 'byor chen po byas la /
rdo rje gnod sbyin gyi dam tshig gi phyag rgyas yongs su bzung ba'i rdo rje mche ba dang /
me tog gi yal ga las bum pa thams cad dang /
bum pa gang ba rnams la ha zhes bya ba lan brgya rtsa brgyad bzlas brjod bya'o / /
de nas dkyil 'khor gyi sgo bzhi phye la bsdu ba byas te /
bcom ldan 'das rdo rje gnod sbyin gyi phyag rgya chen po bsgom zhing /
mtshan brgya rtsa brgyad kyis yang dag par bstod la /
gsang ba'i lcags kyu dang /
ha zhes bya bas bcom ldan 'das 'khor dang bcas pa dkyil 'khor du bcug la /
rdo rje gnod sbyin gyis bgegs bsal ba byas nas /
mtshams bcing ba dang /
dkyil 'khor bcing ba dang /
ra ba dang /
dra ba dag byas la /
rdo rje khu tshur gyis sgo bcings nas /
rdo rje bsrung bas bsrung ba thams cad go cha bskon te /
ha zhes bya bas mchod yon phul la /
dam tshig gi phyag rgya dang /
ha dr-i sh+ya zhes bya bas bcom ldan 'das 'khor dang bcas pa blta bar bya ste /
dzaHhUM baM hoH sa ma ya staM /
sa ma ya s+t+waM a haM ha /
zhes lan gsum brjod la bsgrub par bya'o / /
de la bcom ldan 'das kyi dam tshig gi phyag rgya ni 'di yin te /
rdo rje bsdams pa las mdzub mo'i rtse gnyis bkug la /
mthe bo gnyis shin tu brkyang ba ni rdo rje mche ba zhes bya'o / /
de nas lha 'di dag thams cad kyi ljags la ha zhes bya ba bsam par bya ste /
'di ni 'dir chos kyi phyag rgya'o / /
snga ma bzhin du rang gi snying gar a las sna tshogs rdo rje bsams la /
ha zhes bya ba zlos shing rdo rje sems dpa'i dkyil 'khor du bshad pa'i lha thams cad kyi phyag rgya bcing bar bya'o / /
rang gi snying gar hUM las rdo rje rtse lnga pa bsams la ha zhes bya ba zlos shing ji ltar bris pa dang rjes su mthun par lha thams cad kyi phyag rgya chen po bcing bar bya'o / /
de nas sangs rgyas lnga'i dbu rgyan dang /
rdo rje phreng ba'i dbang bskur ba'i phyag rgya dag gis bcom ldan 'das 'khor dang bcas pa dbang bskur la /
ha zhes bya bas bcom ldan 'das 'khor dang bcas pa la mchod yon phul te /
bum pa dang /
bum pa gang ba rnams dang /
na bza' dang /
bla re la sogs pa phul la /
mchod pa rnam pa lngas mchod de /
phyi rol du glu dang gar dang /
rol mo dang /
rta dang /
glang po che dang /
ba lang gi khyu rnams kyis kyang mchod pa byed du gzhug go / /
de nas phyag rgya'i mchod pa rnam pa bcu gnyis kyis yang dag par mchod la /
ha zhes bya ba nyid las rin po che sna bdun dang /
dpag bsam gyi shing /
kha zas ro brgya pa la sogs pa'i mchod pa rnams sprul la /
'dis dbul bar bya ste /
thal mo khong stong du sbyar la spyi bor bzhag la oM sarba bi t+pU ra pU ra /
su ra su ra /
A brta ya A brta ya ho zhes brjod do / /
de nas phyi rol du gtor ma byin la sbyin sreg bya'o / /
de nas ras sngon po la rdo rje gnod sbyin gyis yongs su bzlas pa gcig gis smad g.yogs bya /
gnyis pas stod g.yogs bya'o / /
yang gcig la rdo rje lcags kyu la sogs pa'i snying po bzhi yongs su bzlas pas rang gi gdong g.yogs par bya'o / /
de nas phyag 'tshal ba la sogs pa sngon du 'gro bas de bzhin du sdom pa bzung la /
byang chub tu sems bskyed de /
snga ma bzhin du snying gar rdo rje bskyed la /
shar phyogs kyi sgor bltas nas /
phyi rol na gnas pa'i bum pa'i chus bdag nyid dbang bskur te /
rdo rje mche ba'i phyag rgya bcings la /
de nyid kyis me tog gi phreng ba bzung nas badzra badzra ha zhes zlos shing dkyil 'khor du 'jug par bya ste /
shar phyogs kyi sgor badzra aM ku sha dzaHzhes brjod par bya'o / /
de nas lho phyogs nas zhugs la badzra pA sha hUM zhes brjod par bya'o / /
yang nub phyogs kyi sgo nas zhugs la badzra s+pho Ta baM zhes brjod par bya'o / /
de nas byang phyogs kyi sgo nas de bzhin du zhugs la /
badzra A be sha AHzhes bya ba dang /
bdag nyid dbang du bya'o / /
de nas de bzhin du shar phyogs kyi sgor zhugs la /
ma hA ra ta /
su dr-i D+ha /
su to Sh+ya ma hA d+hA na su su kho /
badzra satwa /
Ad+ya sid+d+h+yA mAM zhes brjod par bya'o / /
de nas rnam par sgeg pa'i rdo rjes phyag byas la /
dkyil 'khor la bskor ba lan gsum byas te /
bcom ldan 'das kyi spyan sngar 'dug la /
'di skad ces brjod par bya ste /
ma hA ra ga ma hA sau khya /
ma hA badzra ma hA dz+nyA na /
ma hA karma /
badzra satwa Ad+ya sid+d+h+yA mAM /
yang 'di skad ces brjod par bya ste /
dzaHhU~M baM hoHpra sid+d+h+yA mAM /
de nas rdo rje chu 'thungs la a zhes bya ba lan brgya bzlas nas /
bdag nyid la dbab par bya'o / /
yang g.yon pa'i khro bo'i khu tshur gyis sems ma rdo rje ma phye la /
a zhes bya ba lan brgya brjod cing bdag nyid la dbab par bya'o / /
de nas ha zhes bya ba zlos shing me tog dor bar bya'o / /
de nas de blangs la /
ha nyid kyis rang gi mgo la bcing bar bya'o / /
de nas de nyid kyis gdong g.yogs dgrol lo / /
de nas de nyid zlos shing /
shar phyogs nas brtsams te /
dkyil 'khor la blta bar bya'o / /
de nas bcom ldan 'das rdo rje mche ba'i phyag rgya bcings la /
snga ma bzhin du rang gi snying gar dgrol bar bya'o / /
yang bcom ldan 'das kyi phyag rgya chen po bcings la /
bcom ldan 'das la khro bo'i lta bas blta zhing /
ji srid du bcom ldan 'das kyis zhal bstan nas rang la dngos grub stsol bar gyur pa de srid kyi bar du hA zhes bya bzlas brjod bya'o / /
de nas rdo rje thal mo bskor ba shis pa brjod pa 'don pa'i tshul du rang gi snying gar bzhag la /
mtshan brgya rtsa brgyad pas bstod de /
rdo rje mtshon cha la sogs pa gsang ba'i mchod pa bzhis yang dag par mchod la /
glu dang rol mo la sogs pa rnams kyis kyang yang dag par mchod par bya'o / /
de nas yang bcom ldan 'das kyi phyag rgya chen po bcings la /
bcom ldan 'das la khro bo'i lta bas bltas te /
rdo rje thal mo bskor bas phyag byas nas /
me tog la sogs pa dang dbang bskur ba rnams blang bar bya'o / /
de la dang po kho nar bcom ldan 'das kyi dam tshig gi phyag rgyas yongs su bzung ba'i rdo rje dang /
me tog gi yal ga las rnam par rgyal ba'i bum pa la sngar bshad pa'i bum pa'i sngags de bzhin du yongs su bzlas la /
bdag nyid bcom ldan 'das rdo rje gnod sbyin du byin gyis brlabs te /
bcom ldan 'das kyi dam tshig gi phyag rgya rnal 'byor chen po las gsungs pa'i gnas su bcom ldan 'das 'khor dang bcas pa has rang rang gi gnas su bkod la /
phyi rol gyi dkyil 'khor gyi nang du sna tshogs pad+ma'i steng du /
'bar ba'i dkyil 'khor bris la /
de'i steng du bdag nyid rdo rje gnod sbyin gyi phyag rgya chen pos 'dug nas mchod yon blangs la me tog la sogs pas bdag nyid yang dag par mchod de mtshan brgya rtsa brgyad pas yang dag par bstod nas /
rdo rje khu tshur gyis rnam par rgyal ba'i bum pa las chu blangs la /
oM badzra a b+hiShiny+tsa ha zhes bya bas bdag nyid dbang bskur zhing chu de btung bar yang bya'o / /
de nas sangs rgyas lnga'i dbu rgyan dang /
rdo rje phreng ba'i phyag rgya dag gis bdag nyid dbang bskur zhing /
lugs ma'am /
brdungs pa'am /
byas pa'am /
bris pa'i sangs rgyas lnga'i dbu rgyan dang /
rdo rje phreng ba dang /
dar dpyangs kyis dbang snga ma bzhin du bskur la /
ha zhes bya bas rdo rje mche ba'i phyag rgya rdo rje dril bu dang bcas pa blangs te /
ha zhes bya ba zlos bzhin du bdag po dang ming gi dbang bskur ba dag gis kyang dbang bskur bar bya'o / /
de nas dngos grub kyi rdo rje'i brtul zhugs blangs la /
me tog la sogs pa'i mchod pa rnam pa lngas bdag nyid yang dag par mchod de /
rdo rje mtshon cha la sogs pa phyag rgya'i mchod pa rnam pa bcu gnyis kyis kyang yang dag par mchod par bya'o / /
de nas rdo rje de kho na nyid kyis bzung la /
chos kyi dril bu dkrol zhing dam tshig gi phyag rgya chen por byin gyis brlab par byas te /
de kho na nyid la sogs pas ni / /
thog mtha' med pa'i sems dpa' ni / /
zhes bya ba la sogs pa rdo rje'i rigs kyi dkyil 'khor gyi skabs su smras pa nyid yin par shes par bya'o / /
de nas bcom ldan 'das la phyag byas la snying po blangs te /
tshigs su bcad pa lnga pas rjes su gnang ba dang /
gzengs bstod pa dang /
lung bstan pa mnos la yang bdag nyid la byin gyis brlab pa la sogs pa dang ji ltar mngon par 'dod pa'i bzlas brjod byas nas /
bcom ldan 'das la phyag byas te 'di skad ces brjod par bya'o / /
bdag ming 'di zhes bgyi ba yi / /
rdo rje slob dpon dka' thub ches / /
sems can kun la phan pa'i phyir / /
slob ma rnams ni gzhug par bgyi / /
de nas slob ma rnams gzhug par bya'o / /
slob dpon gyi las kyi cho ga rgyas pa rdzogs so // //
de nas sdom pa dbog par 'os pa'i slob ma la sngar bshad pa'i tshul gyis sdom pa 'dzin du gzhug par bya'o / /
de nas byang chub tu sems bskyed du bcug la /
de'i snying gar de bzhin du rdo rje bskyed de /
rdo rje gnod sbyin du byin gyis brlabs nas /
dri dang me tog la sogs pas yang dag par mchod la /
yon gyi mchog yang dag par blangs te /
rang gi 'jug pa'i cho gas gzhug pa dang dbab pa bya'o / /
de nas yang rdo rje dbab pa'i phyag rgya dril bu dang bcas pa dang /
rkang pa g.yon pas de'i rkang pa g.yas pa mnan la /
ha aHaHaHaHzhes bya ba lan brgya bzlas la dbab par bya'o / /
de nas cho ga thams cad rjes su spyad par bya'o / /
slob ma gzhug pa la sogs pa'i cho ga rgyas pa rdzogs so // //
de ltar dam tshig dang dbang bskur ba thob pa rnams la slob dpon gyis dngos grub kyi ye shes bslab par bya'o zhes bya ba 'di'i cho ga bstan par bya ba'i phyir /
sgrub pa dang zhes bya ba la sogs pa gsungs te /
sgrub pa dang dngos grub dag kyang de bzhin no zhes bya ba ni /
ji ltar rdo rje sems dpa'i sgrub pa las ras kyi ri mo gnyis pa bsnyen pa bya bar gsungs pa de bzhin du rdo rje gnod sbyin gyi sgrub pa la yang shes par bya ste /
dngos grub rnams kyang de bzhin no / /
ma bsgrubs par yang dang po ji lta ba bzhin no zhes bya ba ni go sla'o / /
gdug pa thams cad 'dul ba la ni rdo rje mche ba'i phyag rgyas so zhes bya ba ni /
rdo rje gnod sbyin gyi sbyor ba byas la /
ji skad du bshad pa'i rdo rje gnod sbyin gyi rdo rje mche ba'i phyag rgya bcings la /
ha zhes bya bas bdud la sogs pa'i gdug pa thams cad rang dbang du bya'o / /
sems can thams cad 'dul ba la ni zhes bya ba ni bya ba ma yin pa thams cad las bzlog nas /
dge ba bcu'i las kyi lam la sbyar ba'am /
theg pa chen po la dgod pa'o / /
de ji ltar 'gyur zhe na /
khro bas ha ha zhes dgod cing bzlas pas so zhes bya ba gsungs te /
rdo rje gnod sbyin gyi sbyor ba byas la /
khros par 'gyur bas ha zhes bya ba zlos shing bsgrub par bya ba rang gi kha nam mkha' dang mnyam pa'i nang du zhugs par yid kyis bsam par bya ste /
de lta bus ni sems can gdug pa thams cad 'dul bar 'gyur ro / /
nyan thos dang rang sangs rgyas thams cad kyi thar pa ni 'du shes dang bral ba'o / /
'dod chags dang bral ba las ltung bar bya ba ni 'dod pa'i khams la sogs pas so sor snang ba yang dag par bstan pa'o / /
de ji ltar 'gyur zhe na /
chos gos dang snam sbyar gyi sbyin sreg gis so zhes bya ba gsungs te /
'dod chags dang bral ba las ltung bar bya ba'i bsam pas chos gos dum bur byas te /
rdo rje gnod sbyin thab kyi dbus su rnam par bsams la sbyin sreg bya ste /
de lta bus ni 'dod chags dang bral ba las ltung bar 'gyur ro / /
dbang bskur ba thams cad ni 'jig rten dang 'jig rten las 'das pa rnams so / /
de dbrog pa ni med par bya'o / /
de ji ltar 'gyur zhe na /
khams thams cad kyi phye ma'i sbyin sreg gis so zhes bya ba gsungs te /
gser la sogs pa'i phye ma'i sbyin sreg gis bya ba'i don to / /
thams cad rgyas gdab pa la ni rdo rje khu tshur gyi phyag rgyas so zhes bya ba ni /
rdo rje khu tshur gyi dam tshig gi phyag rgyas bsgrub par bya ba'i snying gar ha zhes bya bas rdo rje 'bar ba bskyed pa ni thams cad rgyas gdab pa'o / /
thams cad bcad pa la ni gzugs brnyan byas nas gtubs pas so zhes bya ba ni bsgrub par bya ba'i gzugs brnyan mngon spyod kyi rdzas rnams las byas la /
bsgrub par bya ba gsang ba'i lcags kyus bkug ste bcug pa byas la /
rdo rje rnon po'i sbyor bas ha las ral gri bskyed de /
ral gri des lha sbyin mA ra ya ha zhes bya ba la sogs pa ming nas smos shing bzlas la /
gzugs brnyan gtub par bya ste /
de lta bus ni thams cad gcod par 'gyur ro / /
ma rungs pa thams cad kyi dkyil 'khor rnam par 'jig pa la ni rdo rje bzung nas 'jug par bya'o zhes bya ba ni /
rdo rje 'dzin pa'i sbyor ba byas la /
'og nas bshad pa'i gdug pa rnams kyi dkyil 'khor bris nas khro bo'i rdo rje blangs la /
ha duSh+Ta maN+DalaM b+ha smi ku ru haM zhes zlos shing /
gnod sbyin la sogs pa'i gdon gyi dkyil 'khor du zhugs la rkang pa gnyis kyis mnyes na de lta bus ni de rnam par 'jig par 'gyur ro / /
mchod pa thams cad rnam par gzhig pa la ni khros nas bzlas brjod bya'o zhes bya ba la ni /
nam mkha' mdzod kyi sbyor bas ha zhes bya ba zlos shing rang gi kha las rdo rje gnod sbyin phyung bas mchod pa thams cad thal bar byas par bsam par bya ste /
de lta bus ni mchod pa thams cad rnam par 'jig par 'gyur ro / /
thams cad skrag par bya ba la ni 'jigs byed kyi lta bas blta bar bya'o zhes bya ba ni /
rdo rje gnod sbyin gyi sbyor ba byas la /
sems can gdug pa can rnams la ha zhes bya ba zlos shing 'jigs byed kyi lta bas bltas la rdo rje 'bar ba sprul te /
de'i mig gi mtha' sreg par byed par bsam par bya ste /
de lta bus ni thams cad skrag par byed par 'gyur ro / /
rdo rje dam tshig ni rdo rje dkyil 'khor skyed pa'i rgyur gyur pa ste / /
de skad ces bya ba'i rtog pa'i rgyal po rdzogs pa ste /
rdo rje gnod sbyin gyi rtog pa'i bshad pa rdzogs so // //
de ltar rdo rje sems dpa' la sogs pa'i dkyil 'khor bstan nas /
da ni rigs thams cad kyi dkyil 'khor gyi ngo bo nyid dang /
rigs thams cad kyi dkyil 'khor gyi dam tshig tu gyur pa bsdus pa'i dkyil 'khor bstan pa'i phyir /
de nas zhes bya ba la sogs pa gsungs pa yin la /
de nas zhes bya ba la sogs pa'i sgra ni de ma thag pa ste ji skad du gsungs pa'i tshul gyis bcom ldan 'das 'dod pa'i khams thams cad kyi gzhan 'phrul dbang byed kyi lha'i rgyal po'i gnas na bzhugs pa dang /
de'i rjes thogs nyid la shes rab kyi pha rol tu phyin pa'i tshul 'di gsungs pa'o / /
chos thams cad kyi mnyam pa nyid la bzhugs pas zhes bya ba ni /
'jig rten dang 'jig rten las 'das pa'i dkyil 'khor thams cad don dam par dngos po med pa'i ngo bo nyid kyi rang bzhin gcig pa nyid ni chos thams cad mnyam pa nyid do / /
de la rab tu zhugs pa ni gnyis su med pa'i ye shes thugs su chud pas gnas par mdzad pa'o / /
de su zhig yin zhe na /
de bzhin gshegs pa chos thams cad mnyam pa nyid ces bya ba gsungs te /
'jig rten dang 'jig rten las 'das pa'i dkyil 'khor thams cad kyi de bzhin nyid ni thams cad kyi chos nyid do / /
de la dmigs pa'i ye shes ni mchog ste /
de las byung ba'i thos pa dang bsam pa dang /
bsgom pa'i ye shes kyis shes rab kyi pha rol tu phyin pa mngon sum du mdzad pa'i rgyu'i shes rab kyi pha rol tu phyin pa'i tshul gang yin pa'i mchog ste /
ming de skad ces bya ba bshad pa ni gsungs pa'o / /
chos thams cad mnyam pa nyid pas shes rab kyi pha rol tu phyin pa mnyam pa nyid do zhes bya ba la chos thams cad ni byang chub kyi sems dang /
me long lta bu'i ye shes dang /
de bzhin gshegs pa'i rigs dang /
kun gzhi'i rnam par shes pa dang /
ngo bo nyid kyi sku'o / /
de rnams kyi mnyam pa nyid ni rnam par thar pa'i sgo stong pa nyid dang de bzhin nyid do / /
chos thams cad mnyam pa nyid dang shes rab kyi pha rol tu phyin pa nyon mongs pa bag chags dang bcas par bral ba de thob par byed pa'i thabs ni chos bdag med pa'i ye shes te /
shes rab kyi pha rol tu phyin pa'o / /
de'i mnyam pa nyid ni shes rab kyi pha rol tu phyin pa dang /
rnam par thar pa'i sgo stong pa nyid dang de bzhin nyid do / /
'di skad ston pa yin te /
chos thams cad kyi gnyis su med pa nyid gang yin pa de ni shes rab kyi pha rol tu phyin pa'i gnyis su med pa nyid de /
don dam par chos thams cad ni chos kyi dbyings kyi ngo bo nyid yin pa'i phyir ro / /
thams cad don nyid yin pas shes rab kyi pha rol tu phyin pa'i don nyid do zhes bya ba la thams cad ni sbyin pa'i pha rol tu phyin pa dang /
mnyam pa nyid kyi ye shes dang /
rin po che'i rigs dang /
nyon mongs pa can gyi yid kyi ngo bo nyid dang /
rnam par smin pa'i sku'o / /
de'i don ni thams cad don nyid do / /
rnam par thar pa'i sgo mtshan ma med pa dang /
nam mkha'i mnyam pa nyid de /
sbyin pa'i pha rol tu phyin pa la sogs pa ni de'i ngo bo nyid yin pa'i phyir ro / /
don thams cad du gyur pa nyid kyis ni don thams cad nyid de /
des na shes rab kyi pha rol tu phyin pa ni don nyid do zhes bya ba la /
shes rab kyi pha rol tu phyin pa ni ji skad du bshad pa'o / /
de'i don ni rnam par thar pa'i sgo mtshan ma med pa dang nam mkha'i mnyam pa nyid do / /
'di skad ston par 'gyur te /
rnam par thar pa'i sgo mtshan ma med pa gang yin pa dang /
shes rab kyi pha rol tu phyin pa gang yin pa ste /
gnyis po 'di dag ni gnyis su med cing tha mi dad pa'o / /
thams cad chos nyid pas zhes bya ba la /
thams cad ni 'dir shes rab kyi pha rol tu phyin pa dang /
so sor rtog pa'i ye shes dang /
pad+ma'i rigs dang /
yid kyi rnam par shes pa dang /
longs spyod rdzogs pa'i sku'o / /
de'i thams cad chos nyid ni rnam par thar pa'i sgo smon pa med pa dang /
rang bzhin gyis rnam par dag pa ste /
thams cad chos nyid yin pa des shes rab kyi pha rol tu phyin pa chos nyid do zhes bya ba la shes rab kyi pha rol tu phyin pa ni snga ma bzhin no / /
de'i chos nyid ni rnam par thar pa'i sgo smon pa med pa dang /
rang bzhin gyis rnam par dag pa'o / /
'di skad ston par 'gyur te /
chos thams cad rang bzhin gyis rnam par dag pa gang yin pa dang /
shes rab kyi pha rol tu phyin pa gang yin pa ste gnyis po 'di dag ni dbyer med pa'o / /
thams cad las nyid pas zhes bya ba la /
thams cad ni 'dir brtson 'grus kyi pha rol tu phyin pa dang /
bya ba grub pa'i ye shes dang /
las kyi rigs dang /
mig dang /
rna ba dang /
sna dang /
lce dang /
lus kyi rnam par shes pa dang /
sprul pa'i sku'o / /
de las nyid ni rnam par thar pa'i sgo rang bzhin gyis 'od gsal ba dang /
rang bzhin gyis 'od gsal ba'i chos nyid do / /
thams cad las nyid pa des shes rab kyi pha rol tu phyin pa las nyid du rig par bya'o zhes bya ba la shes rab kyi pha rol tu phyin pa ni ji skad du bshad pa'o / /
de'i las nyid ni rnam par thar pa'i sgo rang bzhin gyis 'od gsal ba dang /
rang bzhin gyis 'od gsal ba'i chos nyid do zhes rig par bya zhing /
khong du chud par bya la shes par bya'o zhes bya ba ni re re la yang sbyar bar bya'o / /
de ltar na de nas bcom ldan 'das zhes bya ba nas brtsams te /
las nyid du rig par bya'o zhes bya ba'i bar gyi bshad pas ni ting nge 'dzin dang po gsungs pa yin no / /
da ni de nas zhes bya ba la sogs pa ting nge 'dzin gnyis pa gsungs pa yin te /
de nas zhes bya ba'i sgra ni snga ma bzhin no / /
de ltar bcom ldan 'das rnam par snang mdzad kyis bsdus pa'i dkyil 'khor sprul par bya ba'i phyir dang /
shes rab kyi pha rol tu phyin pa ston par bya ba'i phyir bcom ldan 'das rdo rje 'chang chen po la bskul ba'i rjes thogs nyid la snying po 'di bsdus pa'i dkyil 'khor sprul par mdzad pa'i sbyor ba gsungs pa'o / /
de bzhin gshegs pa dang byang chub sems dpa' thams cad ces bya ba ni sangs rgyas dang byang chub sems dpa' thams cad de /
de rnams kyi don yod pa'i dam tshig ni dkyil 'khor nges par sprul pa nyid kyis mngon par 'dod pa'i dngos grub rdzogs par byed pa las mi 'da' ba'i dkyil 'khor te /
bsdus pa'i dkyil 'khor zhes bya ba'i don to / /
de gang gis byin gyis rlob pa de la ni ming de skad ces bya ste /
ting nge 'dzin de la snyoms par zhugs shing mngon sum du mdzad nas /
don yod pa thams cad kyi dam tshig ces bya ba'i snying po 'di gsungs pa'o / /
thams cad ni 'jig rten dang 'jig rten las 'das pa'i lha rnams so / /
de rnams kyi don yod pa'i dam tshig ni bsdus pa'i dkyil 'khor te /
der nges pa'i ye shes la ming snying po zhes bya la de ston par byed pa'i hUM la yang nye bar gdags pas de skad ces bya ste /
de gsungs pa ni ston par mdzad pa'o / /
de yang bsdus pa'i dkyil 'khor skyed par byed pa'i rnam pa la thugs rtse gcig tu mdzad nas /
hUM zhes bya ba gsungs so zhes bya ba'i don to / /
de nas zhes bya ba la sogs pa la /
bcom ldan 'das kyis hUM zhes bya ba gsungs pa tsam gyis rnam par snang mdzad kyi dkyil 'khor la sogs pa dang /
byang chub sems dpa' thams cad kyi dkyil 'khor dang /
'jig rten pa dag gi dkyil 'khor gyi bar dang /
bcom ldan 'das rdo rje sems dpa'i thugs ka'i rdo rje las byung ste /
bcom ldan 'das rdo rje sems dpa'i sngar bshad pa'i dkyil 'khor chen po'i mtshan nyid du zhugs par gyur to / /
de ltar na de nas zhes bya ba nas brtsams te zhugs par gyur to zhes bya ba'i bar gyi bshad pas ni ting nge 'dzin gnyis pa gsungs pa yin no / /
de nas 'dul pa mdzad pa nas brtsams te gsum pa yin par shes par bya'o // //
de ltar ting nge 'dzin gsum gsungs nas /
da ni dam tshig dang dbang bskur ba thob pa rnams kyis bzlas brjod dang bsgom pa bya'o zhes bya ba 'di'i cho ga bstan pa'i phyir /
de nas zhes bya ba la sogs pas slob dpon gyi las kyi cho ga dang /
slob ma gzhug pa la sogs pa'i cho ga rgyas par gsungs pa yin la /
de nas zhes bya ba ni snga ma bzhin te /
de ltar ting nge 'dzin gsum bsgom pa nas brtsams te /
dkyil 'khor bsgoms pa'i rjes thogs nyid la'o / /
bcom ldan 'das kyi zhabs gnyis la nye bar btud de zhes bya ba ni bcom ldan 'das rnam par snang mdzad kyi zhabs gnyis la phyag byas pa'o / /
dam tshig chen po'i dkyil 'khor zhes bya ba la dam tshig kyang yin la chen po yang yin pas na dam tshig chen po ste /
byang chub kyi sems chen po chos kyi dbyings thog ma dang tha ma med pa'o zhes bya ba'i don to / /
de'i dkyil 'khor ni de las byung ba'i bsdus pa'i dkyil 'khor ro / /
de gsungs pa ni bka' stsal pa'o / /
dkyil 'khor chen po zhes bya ba la sogs pa la bcom ldan 'das rdo rje sems dpa'i dkyil 'khor phyi dang nang du bcas pa snga ma bzhin du legs par bris nas /
dkyil 'khor chen po'i gnas brgyad du / /
zhes bya ba ni /
shar phyogs kyi re'u cha la sogs pa nas /
nang gi dkyil 'khor gyi byang shar mtshams kyi re'u cha'i bar du /
khams gsum las rnam par rgyal ba dang /
'phags pa 'jam dpal gzhon nur gyur pa dang /
nam mkha'i snying po dang /
nam mkha' mdzod dang /
'jig rten dbang phyug dang /
sems bskyed ma thag pa chos kyi 'khor lo bskor ba dang /
rdo rje khu tshur dang /
rdo rje gnod sbyin gyi dkyil 'khor rim pa ji lta ba bzhin du so sor gnas par yid kyis rnam par bsam la /
dbus su rdo rje sems dpa'i dkyil 'khor yang bsam par bya ste /
'dis ni yid kyi dkyil 'khor bshad pa yin no / /
de ltar yid kyi dkyil 'khor gsungs nas /
da ni bris pa'i dkyil 'khor bstan pa'i phyir /
de nas zhes bya ba la sogs pa gsungs pa yin la /
de nas zhes bya ba'i sgra ni de ma thag pa ste /
de ltar ting nge 'dzin gsum bsgom pa sngon du 'gro bas bsdus pa'i dkyil 'khor thugs la brtan por mdzad nas bsdus pa'i dkyil 'khor de bcom ldan 'das phyag na rdo rjes gsungs pa'o / /
de la dam tshig thams cad ni bsdus pa'i dkyil 'khor ro / /
de nyid ni mi phyed pas na rdo rje'o / /
de gang gis byin gyis rlob cing brtan par mdzad pa de la dmigs pa'i ting nge 'dzin ni dam tshig thams cad kyi rdo rjer byin gyis rlob pa ste /
ming de skad ces bya ba'i ting nge 'dzin de la snyoms par zhugs nas /
dam tshig thams cad kyi rdo rje zhes bya ba bsdus pa'i dkyil 'khor te /
ming de skad ces bya ba'i dkyil 'khor chen po 'di gsungs pa ni bka' stsal pa'o / /
dkyil 'khor chen po'i tshul du zhes bya ba la rdo rje sems dpa'i dkyil 'khor chen po'i dbyibs su'o / /
phyi'i dkyil 'khor bris la zhes bya ba ni kun du bri ba'o / /
de'i dbus su dkyil 'khor chen po rdo rje 'khor lo bris nas zhes bya ba ni phyi'i dkyil 'khor de'i dbus su ste /
de'i nang du rdo rje 'khor lo chen po zhes bya ba rdo rje sems dpa'i dkyil 'khor chen por bshad pa'i nang gi dkyil 'khor legs par bri bar bya zhing /
de'i dbyibs su bya'o / /
nang gi dkyil 'khor de'i dbus kyi cha nas brtsams te /
byang shar mtshams kyi re'u cha rnams su rdo rje sems dpa'i dkyil 'khor chen po nas brtsams te / /
ji srid rdo rje gnod sbyin gyi dkyil 'khor gyi mthar thug pa'i bar gye dkyil 'khor thams cad bri bar bya zhing sems dpa' chen po rnams gzhag par bya'o / /
de ji ltar bri zhe na /
thams cad kyang dkyil 'khor brgyad pa'i thig gis thig btab cing /
zhes bya ba gsungs te /
sngar bshad pa'i cho gas dkyil 'khor de legs par thig gdab par bya'o zhes bya ba'i don to / /
sems dpa' chen po rnams gzhag par bya'o zhes bya ba ni rdo rje sems dpa' dang /
rdo rje hUM mdzad la sogs pa sngar bshad pa'i 'khor dang lhan cig tu lugs ma la sogs pa'i sku gzugs rnams hUM zhes bya ba nyid kyis gzhag par bya'o / /
phyi'i dkyil 'khor du ni phyi'i rdo rje'i rigs rnams rim pa ji lta ba bzhin du bri bar bya'o zhes bya ba la phyi'i dkyil 'khor gyi lha'i snam bu la shar lho mtshams su zhi ba mdung thung gis mtshan pa'i dkyil 'khor /
lho nub tu ma mo'i dkyil 'khor /
nub byang du ming po gsum gyi dkyil 'khor /
byang shar mtshams su sring mo bzhi'i dkyil 'khor bri bar bya'o / /
sgo rnams su ni rigs rnam pa bzhi'i mtshan ma rnams gzhag par bya'o zhes bya ba la shar phyogs kyi sgor rdo rje sems dpa' /
lhor rdo rje hUM mdzad /
nub tu 'jig rten dbang phyug /
byang du nam mkha'i snying po gzhag par bya'o / /
de nas dam tshig chen po'i de kho na nyid kyi rdo rje dkyil 'khor chen po'i tshul gyi cho ga thams cad rgyas par bya'o zhes bya ba ni rdo rje sems dpa'i dkyil 'khor chen por slob dpon gyi las kyi cho ga dang /
slob ma gzhug pa la sogs pa'i cho ga rgyas par gsungs pa gang yin pa de thams cad 'dir bya zhing bsgrub pa'i ye shes thams cad kyang dang po nyid kyi snga ma bzhin du bya ste /
ras kyi ri mo gnyis nas brtsams te /
gang gsungs pa de thams cad 'dir yang bya bar shes par bya'o / /
bde ba thams cad kyi dam tshig ces bya ba la rdo rje sems dpa' la sogs pa'i dngos grub 'byung pa'i bde ba ni bde ba thams cad do / /
de'i dam tshig ni rgyu ste /
ming de skad ces bya ba'i rtogs pa'i rgyal po chen po rdzogs so // //
'di'i don slar yang bshad par bya ste /
bcom ldan 'das rdo rje sems dpa'i sbyor ba byas la /
des kyang rnal 'byor chen po de las gsungs pa ji lta ba bzhin du byas te /
bsdus pa'i dkyil 'khor las gsungs pa'i ting nge 'dzin gsum ji lta ba bzhin du bsgom par bya'o / /
de nas dkyil 'khor de ji srid du mngon sum du mthong bar gyur pa de srid kyi bar du nyin re bzhin bsgom par bya'o / /
de nas ji skad du gsungs pa'i dkyil 'khor gyi sa'i dbus su ting nge 'dzin gsum rnam par bsgoms la /
bar snang gi phyogs su ji lta ba bzhin du bzhag ste /
nyi ma 'char ba'i dus su legs par thig gdab par bya'o / /
rdo rje sems dpa'i dkyil 'khor gyi sa'i dbus ma'i re'u cha la yang dpal rdo rje sems dpa'i dkyil 'khor ro / /
rdo rje yid las byung ba'i gnas su rdo rje hUM mdzad kyi dkyil 'khor /
kI li kI la'i gnas su nam mkha'i snying po'i dkyil 'khor /
rdo rje dran pa'i gnas su 'jig rten dbang phyug gi dkyil 'khor /
rdo rje bsnyems pa'i gnas su rdo rje khu tshur gyi dkyil 'khor ro / /
shar lho mtshams kyi re'u cha la 'phags pa 'jam dpal gyi dkyil 'khor /
lho nub mtshams su nam mkha' mdzod kyi'o / /
nub byang mtshams su sems bskyed ma thag tu chos kyi 'khor lo bskor ba'i'o / /
byang shar mtshams su rdo rje gnod sbyin gyi dkyil 'khor legs par bri bar bya'o / /
de nas hUM zhes bya ba nyid kyis lha thams cad sngar bshad pa'i rang gi dkyil 'khor du bris la /
phyi'i dkyil 'khor gyi lha'i snam bu la shar lho mtshams la sogs par rim pa ji lta ba bzhin du zhi ba mdung gis mtshan pa dang /
ma mo rnams dang /
ming po gsum dang sring mo bzhi'i dkyil 'khor rnams bri bar bya'o / /
shar phyogs kyi sgor ni rdo rje sems dpa' /
lhor ni rdo rje hUM mdzad /
nub tu 'jig rten dbang phyug /
byang du nam mkha'i snying po legs par bri bar bya'o / /
de ltar dkyil 'khor bris nas /
de bzhin du rnal 'byor chen po byas la /
dang po rdo rjes yongs su bzung ba'i me tog gi lcug ma las bum pa thams cad dang /
bum pa gang ba rnams la hUM zhes bya ba re re zhing brgya rtsa brgyad bzlas la /
dkyil 'khor gyi sgo thams cad phye ste /
rdo rje bsdu ba byas la /
bcom ldan 'das rdo rje sems dpa'i phyag rgya chen po bsgom zhing /
mtshan brgya rtsa brgyad kyis bstod pa byas la /
gsang ba'i lcags kyu dang /
hUM zhes bya bas lha thams cad rang gi sku gzugs kyi gnas su bcug ste /
rdo rje gnod sbyin gyis bgegs bsal la /
mtshams bcing ba dang /
dkyil 'khor bcing ba dang /
dra ba dang /
ra ba dag byas la /
rdo rje khu tshur gyi sgo bcings te /
rdo rje bsrung bas bsrung ba thams cad go bskon la /
hUM zhes bya bas mchod yon dbul bar bya'o / /
de nas dang po'i rdo rje hUM dr-i sh+ya zhes bya bas blta ba byas nas /
dzaHhUM baM hoH /
sa ma ya s+t+waM sa ma ya s+t+waM a haM hUM zhes lan gsum brjod la bsgrub par bya'o / /
de nas snga ma bzhin du lha thams cad kyi ljags la /
hUM zhes bya ba rnam par bsam par bya ste /
'di ni 'dir chos kyi phyag rgya'o / /
rang gi snying gar a las sna tshogs rdo rje bsams te /
rdo rje sems dpa' la sogs pa'i las kyi phyag rgya sngar bshad pa rnams hUM zhes bya ba nyid kyis bcing bar bya'o / /
de nas yang rang gi snying gar hUM nyid las rdo rje rtse lnga ba bsams la /
rdo rje sems dpa' la sogs pa'i phyag rgya chen po hUM zhes bya ba nyid kyis bcing bar bya'o / /
de nas snga ma bzhin du rang gis dbang bskur ba'i phyag rgya rnams kyis rdo rje sems dpa' la sogs pa thams cad dbang bskur la /
hUM zhes bya bas dkyil 'khor ba'i lha thams cad la mchod yon phul la /
bum pa dang /
bum pa gang ba rnams dang /
na bza' dang /
bla re la sogs pa phul te /
mchod pa lngas mchod la /
phyi rol du glu dang /
gar dang /
rol mo dang /
rta dang /
glang po che dang /
ba lang gi khyu rnams kyis kyang mchod pa byed du gzhug go / /
de nas rigs re re zhing phyag rgya'i mchod pa rnam pa bcu gnyis byas la /
oM las rin po che sna bdun dang /
dpag bsam gyi shing dang /
kha zas ro brgya pa la sogs pa'i bkod pa sprul la /
'dis dbul bar bya ste /
thal mo khang stong du sbyar ba spyi bor bzhag la /
oM sarba bid pU ra pU ra su ra su ra A wa rta ya A warta ya ho zhes brjod par bya'o / /
de nas phyi rol du gtor ma byin la sbyin sreg bya'o / /
de nas shin tu dmar ba'i gos la /
rdo rje gnod sbyin yongs su bzlas pa de dag las gcig gis smad g.yogs bya /
gnyis pas stod g.yogs byas nas /
yang gcig la rdo rje lcags kyu la sogs pa'i snying po bzhi bzlas pas rang gi gdong g.yogs la /
phyag 'tshal ba la sogs pa sngon du 'gro bas de bzhin du sdom pa bzung zhing /
byang chub tu sems bskyed la /
rang gi snying gar rdo rje de bzhin du bskyed de /
shar phyogs kyi sgor bltas nas phyi rol na gnas pa'i bum pa'i chus bdag nyid dbang bskur la /
rdo rje sems dpa'i dkyil 'khor chen por 'jug pa'i tshul gyis zhugs te /
de bzhin du cho ga thams cad rjes su spyad par bya'o / /
slob dpon gyi las kyi cho ga rgyas pa rdzogs so // //
de nas slob ma rnams la yang rdo rje sems dpa'i dkyil 'khor chen por bshad pa'i cho ga thams cad 'dir bya'o / /
slob ma gzhug pa la sogs pa'i cho ga rgyas pa rdzogs so // //
de ltar dam tshig dang dbang bskur ba rnams la slob dpon gyis dngos grub kyi ye shes bslab par byas nas /
de bzhin du rdo rje sems dpa' la sogs pa rang gi dkyil 'khor du gsungs pa rnams 'grub par 'gyur ro / /
gang yang rdo rje hUM mdzad la sogs pa sgrub pa po rdo rje hUM mdzad la sogs pa'i cho ga 'dod pa de rnams kyi ni rdo rje hUM mdzad la sogs pa'i dkyil 'khor du bshad pa'i dbang bskur ba la sogs pa'i cho ga 'dir bya'o / /
bsdus pa'i dkyil 'khor gyi bshad pa rdzogs so // //
'dir 'jig rten pa'i lha rnams la lhag par mos pa'i sems can rnams rjes su gzung ba'i phyir /
zhi ba mdung gis mtshan pa la sogs pa'i dkyil 'khor gyi de kho na nyid ston par byed pa'i shes rab kyi pha rol tu phyin pa'i tshul gsungs pa ni /
de nas zhes bya ba la sogs pa yin la /
de nas zhes bya ba'i sgra ni snga ma bzhin te /
bcom ldan 'das rnam par snang mdzad 'dod pa'i khams thams cad kyi lha'i rgyal po'i gnas na phyag na rdo rje la sogs pa rnams kyis yongs su bskor nas /
ji lta ba bzhin du bzhugs pa dang /
de nas de'i rjes thogs nyid la shes rab kyi pha rol tu phyin pa'i tshul 'di bshad do zhes bya bar sbyar ro / /
sems can thams cad byin gyis rlob pa zhes bya ba la /
sems can thams cad ni 'jig rten pa'i lha rnams la lhag par mos pa'o / /
de rnams byin gyis rlob pa ni de bzhin gshegs pa'i bdag nyid du mos pa bskyed pas bdag tu 'dzin pa la sogs pa dang bral te /
de bzhin gshegs pa la sogs pa la lhag par mos pa bskyed pa ste /
ming de skad ces bya ba'i shes rab kyi pha rol tu phyin pa'i tshul 'di bcom ldan 'das rnam par snang mdzad kyis bshad pa ni bka' stsal pa'o / /
sems can thams cad de bzhin gshegs pa'i snying po can no zhes bya ba la sems can thams cad ni 'dod pa dang /
gzugs dang gzugs med pa'i srid pa'i ngo bo nyid de /
de ni de bzhin gshegs pa'i snying po can no /
de la byang chub kyi sems chen po dang /
mi bskyod pa'i ngo bo nyid yin pas /
de bzhin gshegs pa'i rigs ni de bzhin gshegs pa ste /
de nyid gang gi snying po yin pa de la ni de skad ces bya'o / /
'dir rgyu bstan par bya ba'i phyir /
byang chub sems dpa' sems dpa' chen po kun du bzang po thams cad kyi rang bzhin nyid yin pas zhes bya ba gsungs te /
de la byang chub kyi sems chen po dang /
de bzhin gshegs pa'i rigs de dag nyid ni byang chub chen po'i ngo bo nyid yin pas na byang chub sems dpa' chen po'o / /
kun du bzang po'i byang chub kyi sems chen po rtogs par byed pa'i ngo bo dang /
de bzhin gshegs pa'i rigs kyi rigs rtogs pa'i ngo bo ste /
de rnal 'byor pa 'di yid las 'byung bar 'gyur bas kun du bzang po'o / /
byang chub sems dpa' chen po yang yin la kun du bzang po yang yin pas na /
byang chub sems dpa' sems dpa' chen po kun du bzang po ste /
de ni thams cad du sems can thams cad kyi rang bzhin yin pas na /
de ni byang chub sems dpa' chen po kun du bzang po thams cad kyi rang bzhin no / /
de rnams su gyur pas na rang bzhin nyid de /
des na sems can thams cad ni de bzhin gshegs pa'i snying po can no / /
de skad du lang kar gshegs pa'i mdo las /
de bzhin gshegs pa'i snying po gsal zhing dag la rnyog pa med pa /
sems can gyi rgyud la gnas te /
skyes bu chen po'i mtshan sum cu rtsa gnyis yang dag par ldan pa dang /
dpe byad bzang po brgyad cus legs par brgyan pa'o zhes gsungs pa'i phyir ro / /
'di skad ston par 'gyur te /
don dam par byang chub chen po'i mtshan nyid can gyi sems kyi ngo bo nyid dang /
de bzhin gshegs pa'i rigs kyi ngo bo nyid ni sems can thams cad kyi ngo bo nyid yin te /
yang dag pa ma yin par yongs su brtags pa nyid shin tu ma skyes pa yin pa'i phyir ro / /
sems can thams cad ni rdo rje'i snying po can no zhes bya ba la rdo rje ni rdo rje nor bu'i sbyin pa'i pha rol tu phyin pa dang /
rin po che'i rigs so / /
de nyid ces bya ba la sogs pa ni snga ma bzhin no / /
'dir yang rgyu bstan par bya ba'i phyir rdo rje snying pos dbang bskur ba nyid pas zhes bya ba gsungs te /
rdo rje nor bu'i sbyin pa'i pha rol tu phyin pa dang /
rin po che'i rigs kyi ngo bo nyid kyi rdo rje snying pos dbang bskur ba gang yin pa de ni rdo rje snying pos dbang bskur ba ste /
de rnams kyi ngo bo nyid ni dbang bskur ba nyid do / /
'di skad ston par 'gyur te /
gang nyon mongs pa can gyi yid de nyid ni shin tu yang skye ba med pa yin te /
de bas na don dam par rdo rje nor bu sbyin pa'i pha rol tu phyin pa dang /
rin po che'i rigs kyi snying po can ni sems can thams cad yin no / /
sems can thams cad ni chos kyi snying po can no zhes bya ba la /
chos ni shes rab kyi pha rol tu phyin pa dang pad+ma'i rigs so / /
de nyid ces bya ba la sogs pa yang de bzhin no / /
'dir rgyu bstan par bya ba'i phyir /
ngag thams cad rab tu byung ba nyid pas zhes bya ba gsungs te /
chos dang /
don dang /
nges pa'i tshig dang /
spobs pa so so yang dag par rig pa'i ngo bo nyid dang /
shes rab kyi pha rol tu phyin pa dang /
pad+ma'i rigs thams cad ni ngag thams cad do / /
de'i rab tu byung ba ni gang sems can thams cad kyi rgyud la rab tu 'jug pa de la ni /
ngag thams cad rab tu 'byung ba'o / /
de rnams kyi dngos po ni ngag thams cad rab tu byung ba nyid de /
des na sems can thams cad la chos kyi snying po can no / /
'dis ni 'di skad ston par 'gyur te /
gang so sor rtog pa can gyi shes rab dang /
ye shes kyi rnam par shes pa ni don dam par ma skyes pa yin te /
de bas na sems can thams cad chos dang /
don dang /
nges pa'i tshig dang /
spobs pa so so yang dag par rig pa dang /
shes rab kyi pha rol tu phyin pa dang /
pad+ma'i rigs kyi ngo bo nyid kyi chos kyi snying po can no / /
sems can thams cad ni las kyi snying po can no zhes bya ba la las ni brtson 'grus kyi pha rol tu phyin pa dang /
las kyi rigs so / /
de nyid de rnams kyi snying po yin pa'am /
de'i snying po can gang yin pa de dag ni las kyi snying po can no / /
'dir yang rgyu bstan pa'i phyir /
sems can thams cad kyi bya ba byed pa la sbyor bas zhes bya ba gsungs te /
sems can thams cad kyi bya ba ni brtson 'grus kyi pha rol tu phyin pa dang /
las kyi rigs so / /
de'i byed pa ni de la 'jug pa gang yin pa de ni sems can thams cad kyi bya ba byed pa'o / /
de rnams kyi dngos po ni sems can thams cad kyi bya ba byed pa nyid do / /
de dang mthar thug par rab tu sbyor zhing 'brel pas sems can thams cad kyi bya ba byed pa nyid la sbyor ba ste /
des na sems can thams cad kyi bya ba byed pa nyid la sbyor bas so zhes bya ba'i sgras ni nges par bzung ba ste /
sbyor ba nyid kyis zhes bya ba'i don to / /
'dis ni 'di skad ston pa yin te /
gang mig dang /
rna ba dang /
sna dang /
lce dang /
lus kyi rnam par shes pa ni don dam par rang bzhin gyis 'od gsal ba yin pas ma skyes pa'o / /
de bas na sems can thams cad ni brtson 'grus kyi pha rol tu phyin pa las byas pa dang /
las kyi rigs kyi ngo bo nyid ni las kyi snying po'o / /
de ltar shes rab kyi pha rol tu phyin pa bstan pa 'dis /
sems can thams cad de bzhin gshegs pa'i snying po la sogs pa ston par byed pas /
don dam par sems can thams cad ni byang chub kyi sems dang /
de bzhin gshegs pa'i rigs dang /
sbyin pa'i pha rol tu phyin pa dang /
rin po che'i rigs dang /
shes rab kyi pha rol tu phyin pa dang /
pad+ma'i rigs dang /
brtson 'grus kyi pha rol tu phyin pa dang /
las kyi rigs kyi ngo bo nyid du ston pa yin no / /
gzhung 'di dag gis ni phyi rol gyi rdo rje'i rigs bzhi'i thun mong gi dang po'i sbyor ba'i ting nge 'dzin gsungs pa yin no / /
de ni de nas zhes bya ba la sogs pas /
ting nge 'dzin gsungs pa yin la /
de nas zhes bya ba'i sgra ni snga ma bzhin te /
de ltar bcom ldan 'das rnam par snang mdzad kyis shes rab kyi pha rol tu phyin pa ston par mdzad pas phyi rol gyi rdo rje'i rigs la lhag par mos pa'i sems can rnams gdul bar bya ba'i phyir /
bcom ldan 'das phyag na rdo rje la bskul ba dang /
de'i rjes thogs nyid la rdo rje'i dbang phyug ma la sogs pa phyi rol gyi rdo rje'i rigs kyi gzugs kyi zhib mdung gis mtshan pa la sogs pa'i dkyil 'khor skyed par byed pa'i snying po smras par gyur pa ni dri zhes bya ba bcom ldan 'das rdo rje 'dzin pas rdo rje'i dbang phyug gi gzugs kyis gsungs pa'o / /
de nas de'i rjes thogs nyid la zhi ba mdung gis mtshan pa'i dkyil 'khor 'di bcom ldan 'das phyag na rdo rjes rdo rje dbang phyug gi gzugs kyi gnas pa thugs ka nas byung nas rang gi gnas su gnas par shes par bya'o / /
de ltar na gzhung 'di dag gis ting nge 'dzin gnyis pa gsungs pa yin no / /
bsdus pa nas brtsams te gsum pa yin par shes par bya'o // //
dam tshig dang dbang bskur ba thob pa rnams kyis bzlas brjod dang bsgom pa bya'o zhes bya ba 'di'i cho ga bstan par bya ba'i phyir /
de nas dkyil 'khor bshad par bya ste zhes bya ba la sogs pa gsungs te /
'dis ni slob dpon gyi las kyi cho ga dang /
slob ma zhugs pa la sogs pa'i cho ga yang gsungs pa yin no / /
de nas zhes bya ba'i sgra ni 'das ma thag pa ston par byed pa ste /
ting nge 'dzin gsum pa bsgom pa nas brtsams te /
ji srid mngon sum du mthong bar gyur pa de srid kyi bar du dkyil 'khor du bsgom par bya'o / /
de nas de'i rjes thogs nyid la ting nge 'dzin gsum bsgoms la dkyil 'khor 'di bri bar bya'o / /
dkyil 'khor bshad par bya ste /
zhes bya ba ni brtson pa la 'jug pa'o / /
kun nas zlum pa zhes bya ba ni dbyibs zlum pa'o / /
thig gsum pa zhes bya ba ni rim pa gsum pa'o / /
dkyil 'khor chen po zhes bya ba ni phyag rgya chen po gtso bor byas pa'o / /
sgo bzhi pa zhes bya ba la sogs pa la rim pa re re zhing so sor sgo bzhi bri zhing /
mtshams su ni mdung rtse gsum pa bris la /
de'i dbus su dbang phyug chen po ji lta ba bzhin du bris la /
dbang phyug chen po'i de'i phyogs dang mtshams rnams te /
logs thams cad du tshogs brgyad po ste /
ba lang gi rna ba'i dbang phyug gi bar du bri bar bya'o / /
de'i mtshams rnams su ni ma mo'i tshogs thams cad ces bya ba ni rim pa dbus mar ro / /
gnas ji lta ba bzhin du zhes bya ba ni ji ltar 'og nas bshad pa bzhin du'o / /
sgo rnams su dbyig pa'i dbang phyug la sogs pa bri bar bya'o / /
phyi rol du ni 'byung po rnams dang yi ge rnams bri bar bya'o zhes bya ba ni rim pa gsum pa'i phyi'i dkyil 'khor gyi rang bzhin gyi rim pa la ni 'byung po brgyad kyi yi ge brgyad bri bar bya'o / /
de nas zhes bya ba la sogs pa la de ltar dkyil 'khor bris nas /
slob dpon thal ba gtsang mas lus bskus shing gos gtsang ma bgos te /
mdung rtse gsum gyi mtshan mas gzhug par bya'o / /
zhugs nas kyang sems can kun la zhes bya ba la sogs pa'i cho ga brjod par bya'o / /
sems can zhes bya ba la sogs pa la phan pa rgya chen po'i bde bar rnam par smin pa las te /
de'i don du drag po'i las dngos po med pa'i ngo bo nyid do zhes bya bar sbyar ro / /
bstan pa /
gdug pa thams cad grub pa'i phyir / /
zhes bya ba ni gdug pa rnams 'dul ba'i phyir ma rungs pa'i las bya ba ste /
de bzhin gshegs pa'i bka' ni gdug pa rnams 'dul ba'o / /
de grub pa ni rdzogs pa ste de'i don du'o / /
'dod pa kun gyi bdag po dang / /
zhes bya ba ni 'dod pa'i yon tan lnga po dag gi bdag po nyid dang /
rdo rje dbang phyug la sogs pa'i bdag po nyid ni 'dod pa thams cad kyi bdag po ste 'dod pa thams cad kyi bdag po nyid do / /
drag po'i las kyi ngo bo nyid / /
ces bya ba ni rdo rje dbang phyug gi las ni drag po'i las te /
las de'i dngos po de gyis shig bod pa'o / /
'di skad ston pa yin te /
gang rdo rje dbang phyug gi las sna tshogs pa de gyis shig pa'o / /
de lta bu des ni de'i phyag rgya chen po 'grub par 'gyur ro zhes bya ba'o / /
de nas phyag rgya'i ye shes bslab ste zhes bya ba ni slob ma bcug nas de rnams kyi phyag rgya chen po la sogs pa bslab par bya'o / /
de nas nye bar sdud pa'i dus su yang phyi rol du gtor ma ji lta ba bzhin du byin la /
dkyil 'khor nye bar bsdu bar bya'o / /
de nas brtsams te zhes bya ba ni dkyil 'khor du 'jug pa nas nye bar gzung bar bya'o / /
'jigs pa med par zhes bya ba ni phyi rol gyi lha rnams kyi 'tshe ba dang bral ba'o / /
dngos grub thams cad ces bya ba ni rdo rje dbang phyug dang /
phyag rgya chen po la sogs pa'i dngos grub rnams kyi rgyur gyur pas so / /
phun sum tshogs pa thams cad kyis / /
zhes bya ba ni rdo rje dbang phyug la sogs pa'i phun sum tshogs pa rnams kyis so /
bde ba dang yid bde ba thams cad rjes su myong nas zhes bya ba ni rdo rje dbang phyug la sogs pa de rnams nyid kyi'o / /
drag po'i 'jig rten du zhes bya ba ni 'jig rten du grags pa'o / /
mchod par 'gyur ro zhes bya ba ni rdo rje dbang phyug dang 'dra bar yang dag par mchod par 'gyur bas so / /
de'i don 'di yin par bshad par bya ste /
rdo rje dbang phyug gi sbyor ba byas la /
ting nge 'dzin bsgom pa nas brtsams te /
ji srid mtshan ma thob cing rjes su gnang ba thob kyi bar du dkyil 'khor 'di bsgom par bya'o / /
de nas dkyil 'khor gyi sa'i dbus su ting nge 'dzin gsum rnam par bsgoms la /
bar snang gi gnas su dkyil 'khor snga ma bzhin du gzhag la /
nyi ma 'char ba'i dus su legs par thig gdab par bya ste /
kun nas zlum po la /
rim pa gsum pa /
dbus ma nyis 'gyur /
rim pa gsum pa ni phyi'i dkyil 'khor gyi rang bzhin te /
rim pa gsum pa sum 'gyur ro / /
thams cad kyi sgo bzhi pa la mtshams bzhir mdung rtse gsum pas mtshan pa bri bar bya'o / /
de nas dkyil 'khor dbus ma'i dbus su dbang phyug chen po gdong bzhi pa dgod par bya ste /
gdong dang po zhi ba /
gdong lhag ma rnams ni drag cing 'jigs par byed pa bri bar bya'o / /
khro bo chen po 'jigs byed lag pa bzhi pa kha dog nag po lag pa gnyis na rtse gsum dang thod pa /
yang gnyis kyis glang po che'i pags pa rlan dang bcas pa ba dan gyi tshul gyis 'dzin pas gnas pa /
de'i spyi bor bri bar bya'o / /
rdo rje dbang phyug de'i mdun gyi lag pa bzhin /
mdung rtse gsum pa dang /
kha T+wAM ga dang /
phreng ba dang /
g.yung drung gis mtshan pa 'dzin par bya'o / /
de bzhin du de'i rgyab kyi lag pa bzhi la yang de bzhin du bya'o / /
dkyil 'khor dbus ma de nyid shar phyogs kyi logs su nag po chen po lag na tri shU la thogs pa'o / /
lho phyogs su dga' byed dbang phyug rdza rnga brdung ba la brtson pa'o / /
nub phyogs su dril chen lag na dril bu thogs pa'o / /
byang phyogs su gar gyi dbang phyug lag na mdung rtse la sogs pa thogs pa'o / /
shar lho mtshams su thod pa bzang po lag na thod pa thogs pa'o / /
lho nub mtshams su gtum pa'i dbang phyug phyag na tri shU la dang /
ral gri dang /
kha T+wAM ga dang /
thod pa thogs pa'o / /
nub byang mtshams su khaT+wAM ga lag na kha T+wAM ga dang /
thod pa thogs pa'o / /
byang shar mtshams su ba lang rna ba'i dbang phyug lag na tri shU la thogs pa'o / /
rim pa gnyis pa'i shar phyogs su drag mo lag na mdung rtse gsum pa thogs pa'o / /
lhor tshangs pa mo lag na bgrang phreng thogs pa'o / /
nub tu khyab 'jug mo lag na 'khor lo thogs pa'o / /
byang phyogs su gzhon nu ma lag na dril bu thogs pa'o / /
shar lho mtshams su nag mo lag na thod pa khrag dang bcas pa dang 'khar gsil thogs pa'o / /
lho nub mtshams su nag mo chen mo lag na chu gri thogs pa'o / /
nub byang mtshams su zab mo lag na mche ba thogs pa'o / /
byang shar mtshams su srin mo lag na kha T+wAM ga thogs pa bri bar bya'o / /
dkyil 'khor gyi de nyid kyi shar phyogs kyi sgor zhi ba lag na thod pa thogs pa'o /
lhor b+hA+e ruN+Da lag na rus pa'i lu gu rgyud thogs pa'o / /
nub tu gtum mo lag na bya rgod thogs pa'o / /
byang du 'jigs byed ma lag na byi la thogs pa'o / /
rim pa gsum po la 'byung po'i yi ge tri brgyad phreng brgyad du gnas pa bri bar bya'o / /
phyi dang nang du bcas pa'i shar phyogs kyi sgor dbyig pa'i dbang phyug lag na thod pa dang 'khar ba thogs pa'o / /
lhor mgo bo'i dbang phyug lag na ti shU la dang thod pa thogs pa'o / /
nub tu dril bu'i rna ba lag na dril bu thogs pa'o / /
byang phyogs su drag po chen po lag na thod pa dang tri shU la thogs pa bri bar bya'o / /
'dir lha thams cad kyi snying po ni tri zhes bya ba yin par shes par bya'o / /
de ltar na rdo rje dbang phyug gi sbyor bas dkyil 'khor bris la /
mdung rtse gsum gyis mtshan pa'i phyag rgyas bzung ba'i rtse gsum pa dang /
me tog gi yal ga las bum pa thams cad dang bum pa gang ba rnams tri zhes bya ba re re zhing lan brgya rtsa brgyad yongs su bzlas la /
dkyil 'khor gyi sgo thams cad phye ste /
tri zhes bya bas rdo rje dbang phyug 'khor dang bcas pa la mchod yon phul la /
bum pa gang ba rnams dang /
gos dang bla re la sogs pa bstabs te /
mchod pa rnam pa lngas mchod la /
ji skad du bshad pa'i rang gi las kyi phyag rgya rnams kyis kyang mchod de /
phyi rol du gtor ma byin nas sbyin sreg bya'o / /
de nas ras dkar po la rdo rje gnod sbyin dang /
dri yongs su bzlas la /
de dag las gcig gis smad g.yogs bya /
gnyis pas ni stod g.yogs bya /
gsum pas rang gi gdong g.yogs la /
tri zhes bya ba yongs su bzlas pa'i thal ba gtsang mas lus la byugs te /
phyag byas la /
byang chub tu sems bskyed nas /
de bzhin du rang gi snying gar rdo rje bsams la /
shar phyogs kyi sgor bltas nas /
phyi rol na gnas pa'i bum pa'i chus dbang bskur nas /
rtse gsum pas mtshan ma bcings te /
de nyid kyis me tog gi phreng ba bzung la /
badzra badzra tri zhes brjod cing dkyil 'khor du 'jug par 'gyur ba'o / /
de nas 'di skad ces brjod par bya ste /
kye drag po 'byung ba'i bdag po dbang du mdzod cig ces brjod do / /
de nas phyag byas la dkyil 'khor la bskor ba lan gsum byas nas /
rdo rje dbang phyug gi mdun du 'dug ste /
'di skad ces brjod par bya'o / /
dzaHhUM baM hoH /
pra sid+d+h+ye ma na /
de nas rdo rje chu 'thungs la / /
a zhes bya ba lan brgya zlos shing /
bdag nyid la dbab pa bya'o / /
yang g.yon pa'i khu tshur gyis rdo rje sems ma phye la /
a zhes bya ba de bzhin du zlos shing bdag nyid la dbab pa bya'o / /
de nas tri zhes bya bas me tog dor ro / /
de nas de blangs la de nyid kyis rang gi mgo la bcing bar bya'o / /
de nas de nyid kyis gdong g.yogs dgrol bar bya'o / /
de nas de nyid zlos shing shar phyogs kyi cha nas brtsams te /
dkyil 'khor blta bar bya'o / /
de nas rtse mo gsum gyis mtshan pa bcings la /
tiSh+Tha badzra zhes bya ba la sogs pas rang gi snying gar dgrol bar bya'o / /
de nas rdo rje dbang phyug gi phyag rgya chen po bcings la /
rdo rje lta bas de la blta zhing ji srid du rdo rje dbang phyug gi mthong bar byin nas /
rang gi dngos grub rnams ster bar gyur pa de srid kyi bar du tri zhes bya ba bzlas brjod bya'o / /
de nas rdo rje dbang phyug rdo rje'i lta bas bltas la /
rdo rje thal mo bskor bas phyag byas te /
me tog la sogs pa'i dbang bskur ba blang bar bya'o / /
de la dang po kho nar zhi ba mdung gis mtshan pas yongs su bzung ba'i mdung rtse gsum pa dang /
me tog gi yal ga las kyang rnam par rgyal ba'i bum pa las sngar bshad pa'i bum pa'i sngags de bzhin du yongs su zlos te /
bdag nyid rdo rje dbang phyug tu byin gyis brlabs la /
phyi'i dkyil 'khor gyi nang du sna tshogs pad+ma bris nas /
de'i steng du rdo rje dbang phyug gi phyag rgya chen pos 'dug ste me tog la sogs pas bdag nyid yang dag par mchod la /
mchod yon blangs te /
rdo rje khu tshur gyis rnam par rgyal ba'i bum pa las chu blangs la /
oM badzra a b+hi Shiny+tsa tri zhes zlos shing des bdag nyid dbang bskur bar bya la /
chu de btung bar yang bya'o / /
de nas rin po che'i cod pan dang /
dar dpyangs dang /
dbang bskur ba'i phyag rgyas rin po che'i cod pan dang /
dar dpyangs kyis bdag nyid dbang bskur bar bya zhing /
tri zhes bya bas mdung rtse gsum dril bu dang bcas pa blangs la tri zhes bya ba nyid zlos shing rdo rje dbang phyug gi ming gis dbang bskur bas bdag nyid dbang bskur ba dang /
tri zhes bya ba nyid kyis bdag po'i dbang bskur ba blangs te /
mdung rtse gsum de kho na nyid kyis gzung bar bya'o / /
de la 'jig rten pa 'di dag thams cad ni bcom ldan 'das phyag na rdo rjes dkyil 'khor du bcug nas /
rdo rjer mdzad pa de rnams kyi phyag rgya gang yin pa de ni rdo rje'i phyag rgya zhes bya ste /
de kho na nyid do / /
de nas dril bu chos kyi dkrol bar bya ste /
de la chos ni 'di yin te /
sems can kun la phan pa'i phyir / /
gdug pa 'dul ba grub phyir dang / /
'dod kun bdag po nyid kyi phyir / /
gdug pa'i lag la gnas par gyis /
de nas dam tshig gi phyag rgya chen por byin gyis brlab bo / /
de ni 'di yin te /
'di ni khyod kyi dam tshig chos / /
yang dag bden par smra bya ba / /
de ni khyod kyis brnyas mi bya / /
bden pa yang dag yin zhes bshad / /
ces bya ba ni dam tshig go / /
de nas brtul zhugs blang bar bya ste /
'chi ba'i dbang du gyur kyang ni / /
mi bden nam yang smra mi bya / /
'byung po'i gdon yang gzhan min te / /
'di ni bden pa min las byung / /
de nas brtsams te 'byung po thams cad dbang du 'gyur ba dang /
dbang phyug chen po yang dngos grub thams cad ster bar 'gyur ro / /
de nas me tog la sogs pas bdag nyid yang dag par mchod de /
rang gi las kyi phyag rgya rnams kyis kyang mchod la /
dbang bskur ba blangs te /
rdo rje dbang phyug la phyag byas la /
tri zhes bya bas bzang nas yang bdag la byin gyis brlab pa la sogs pa byas te /
rang gi ming brjod cing /
dkyil 'khor rdo rjes bsgrub par bya'o / /
de nas bsdu ba byas la /
oM tri ha ha ha zhes bya ba phyag rgya dang bcas pas bcom ldan 'das rdo rje dbang phyug 'khor dang bcas pa dkyil 'khor du bcug la /
gnas ji lta ba bzhin du gzhag par bya'o / /
lag pa g.yon pa sor mo dbus ma gsum bsgreng la /
bden bral gyi phyogs su dpung pa gyen du brkyang nas /
g.yas pas lag mthil du sor mo gsum bsdus la mthe bo dang mthe chung brkyang nas /
kha T+wAM ga 'dzin par bya ba'i phyag rgya bcings la /
lag pa g.yon pa'i gung mo lcags kyur bya ba 'di ni rdo rje dbang phyug 'khor dang bcas pa spyan drang ba'i phyag rgya ste /
'dis dbang phyug chen po 'khor dang bcas pa bkug la /
tri zhes bya ba'i sgra brjod par bya'o / /
de nas rdo rje gnod sbyin gyis bgegs bsal la /
mtshams bcing ba dang /
dkyil 'khor bcing ba dang /
rab dang /
dra ba dag byas la /
rdo rje khu tshur gyis dkyil 'khor gyi sgo bcings te /
rdo rje srung bas bsrung ba thams cad go cha bskon la /
tri zhes bya bas mchod yon phul te /
mdung rtse gsum pa'i mig gis tri dr-i sh+ya zhes bya bas 'khor dang bcas pa blta bar byas la /
dzaHhUM baM hoH /
sa ma ya s+t+waM sa ma ya s+t+waM a haM tri zhes lan gsum brjod la /
bsgrub par bya'o / /
de nas lag pa gnyis kyi mthe bo dang /
mthe chung lcags sgrog ltar mdung rtse gsum pas mtshan pa ni dam tshig gi phyag rgya'o / /
snga ma bzhin du lce la rdo rje bsams la /
dbang phyug chen po la sogs pa'i lce la tri zhes bya ba bsam par bya ste /
'di ni 'dir chos kyi phyag rgya'o / /
snying gar a las sna tshogs rdo rje bsams la /
rdo rje dbang phyug la sogs pa'i phyag rgya chen po ji ltar bris pa dang /
rjes su mthun par tri zhes bya ba zlos shing /
gar byed pa'i tshul gyis bcing ba 'di ni de rnams kyi las kyi phyag rgya'o / /
rang gi snying gar hUM las rdo rje rnam par bsams la /
tri zhes bya ba zlos shing /
ji ltar bris pa dang rjes su mthun par rdo rje dbang phyug la sogs pa'i phyag rgya chen po bcing bar bya'o / /
de nas rdo rje rin chen gyi bsdu ba'i phyag rgyas rdo rje dbang phyug 'khor dang bcas pa dbang bskur ba la /
tri zhes bya bas rdo rje dbang phyug 'khor dang bcas pa la mchod yon phul nas mchod pa rnam pa lnga dang /
phyag rgya rnams kyis yang dag par mchod la /
slob ma gzhug par bya ba'i phyir / /
rjes su gnang ba mnos nas slob ma gzhug par bya'o / /
de nas slob ma rnams la cho ga thams cad bya'o / /
zhi ba mdung gis mtshan pa'i dkyil 'khor ro zhes bya ba la zhi ba ni dbang phyug chen po'o / /
de'i mdung ni mdung rtse gsum pa'o / /
de'i mtshan pa ni des dkyil 'khor gang la mtshan par byas pa de ni zhi ba'i mdung gis mtshan pa'i dkyil 'khor ro zhes bya'o / /
phyi rol gyi rdo rje'i rigs la phyag bya ba na de la dad pa nyid kyis bya'i 'jig rten las 'das pa'i lha rnams la lhag par mos pa rnams kyis ni ma yin te /
de rnams kyis ni 'jug pa dang /
dbang bskur ba dang /
sngags bzung ba rnams phyag mi bya bar bya'o / /
dpal mchog dang po'i shes rab kyi pha rol tu phyin pa'i dum bu las gsungs pa'i zhi ba mdung gis mtshan pa'i dkyil 'khor gyi bshad pa rdzogs so // //
de ltar zhi ba mdung gis mtshan pa'i dkyil 'khor bshad nas /
da ni ma mo rnams kyis 'dul ba nyid las brtsams te /
ma mo'i dkyil 'khor gsungs pa yin no / /
de nas zhes bya ba'i sgra ni snga ma bzhin no / /
'dir dang po sbyor ba'i ting nge 'dzin ni zhi ba mdung gis mtshan pa'i dkyil 'khor chen por gsungs pa nyid do / /
thams cad dgug pa dang zhes bya ba la snying po la sogs pas thams cad dgug pa ni dgug pa'o / /
gzhug pa dang zhes bya ba ni dkyil 'khor la sogs par sems can thams cad la sogs pa gzhug pa'o / /
sems can thams cad bsad pa sems med par bya ba dang shin tu bsad pa'o / /
sgrub pa ni phyag rgya chen po la sogs pa bsgrub pa'o / /
dam tshig ni thams cad dgug pa dang /
gzhug pa dang /
bsad pa dang /
sgrub pa de rnams kyi rgyu ste /
gang la ming de skad ces bya ba'i snying po ni nges pa'i ye shes te /
de bsgom pa dang de ston par byed pa'i sga yang nye bar gdags pas de skad ces bya ba'o / /
de smras pa ni bshad par gyur pa ste /
b+h+yo zhes bya'o / /
bshad pa 'di dag gi ting nge 'dzin gnyis pa smras pa yin no / /
de nas 'dus pa nas brtsams te /
gsum pa yin par shes bar bya'o // //
da ni dam tshig dang dbang bskur ba thob pa rnams kyis bzlas brjod dang bsgom pa bya'o zhes bya ba 'di'i don bstan par bya ba'i phyir /
de nas dkyil 'khor bshad par bya ste zhes bya ba la sogs pa smos pa ni slob dpon gyi las kyi cho ga gsungs pa yin no / /
de nas zhes bya ba'i sgra ni de ma thag pa ste /
sngon du brten pa'i rjes thogs la zhes bya ba'i don to / /
'di'i zhes bya ba ni snying po 'di'i'o / /
dkyil 'khor bshad par bya ste zhes bya ba ni go bar zad do / /
zur bzhi pa ni zhes bya ba la sogs pa ni go sla'o / /
de ltar dkyil 'khor bris nas de'i rjes thogs nyid la ma mo'i tshogs kyi phyag rgya'i slob dpon chos spyod pa gtsang ba zhes bya ba ni dge ba bcu'i las kyi lam gyi chus mi dge ba bcu'i las kyi lam bkrus pa'i rgyud dang ldan pa dang /
phyi'i chu'i khrus kyis phyi'i dri ma dang bral ba ni chos spyod pa dang gtsang ba'o / /
gos gtsang ma bgos pa zhes bya ba ni go bar zad do / /
thams cad za ba'am zhes bya ba ni nges pa ma bzung zhing phyi'i gtsang sbra'i spyod pa dang bral ba /
tshol ba'i rgyud la mngon par dga' bas /
gzugs dang /
sgra dang /
dri dang /
ro dang /
reg bya rnams la nye bar spyod pa'o / /
thams cad spyad pa la yang smad pa med de zhes bya ba ni ma mo rnams bsgrub pa'o / /
zhi ba'i pho nya'i phyag rgyas zhugs la zhes bya ba ni mkhrig ma gnyis bsnol la /
lag pa gnyis brkyang ste sa la bzhag nas /
'phags pa'i tshul gyis tsog pur 'dug la /
ce spyang gi sgra 'don par bya'o / /
zhugs la zhes bya ba ni zhi ba'i pho nya'i phyag rgya 'dis ma mo thams cad dang /
mkha' 'gro'i tshogs thams cad der 'dus par gyur pa'o / /
snying po bzlas par bya'o zhes bya ba ni b+h+yo zhes bya bar bzlas pa'o / /
de nas b+h+yo zhes pa bzlas pa tsam gyis dkyil 'khor gyi dbus nas b+h+yo chen po thos par 'gyur ro / /
de nas zhes bya ba la sogs pa ni go sla'o / /
gdug pa'i dam tshig ni ma gtogs so zhes bya ba ni gang gdon gyis zin pa de ni gdug pa'i dam tshig gi phyag rgya gzhug ste /
gdug pa'i dam tshig de ma gtogs pa'o / /
de nas zhes bya ba la sogs pa la de ltar slob dpon gyi rang gi cho ga rnams rjes su spyad la /
de'i rjes thogs nyid la slob ma rnams nag po chen po'i dam tshig gi phyag rgyas gzhug par bya ste /
lag pa g.yon pa mdun du dpung pa bkug la /
kha T+wAM ga 'dzin pa'i khu tshur dang /
g.yas pa'i dpung pa brkyang nas /
ba dan gsum par byas la /
mthe bo dang /
srin lag gi thod pa 'dzin pa lta bu chu 'thung ba'i phyag rgya ste /
nag po chen po'i dam tshig gi phyag rgya yin la /
'dis slob ma rnams gzhug par bya'o / /
zhugs nas de rnams la slob dpon gyis rna bar b+h+yo zhes bya ba sgra chen pos sbyar bar bya zhing brjod par bya'o / /
de nas zhes bya ba la sogs pa ni go sla'o / /
bdug pa la sogs pa'i phyag rgyas mchod nas zhes bya ba ni rdo rje bdug pa la sogs pa'i phyag rgya rnams kyis phyi'i bdug pa la sogs pa blangs nas /
b+h+yo zhes bya ba nyid kyis dkyil 'khor ba thams cad mchod par bya'o / /
de nas b+h+yo zhes bya bas a ra li zhes bya ba'i phyi rol pa'i snying po slob ma rnams la sbyin par bya zhing /
nag po chen po la sogs pa'i mtshan ma kha T+wAM ga la sogs pa de rnams sbyin par bya'o / /
de nas zhes bya ba la sogs pa la /
de ltar rang gi mtshan ma rnams byin nas sems can thams cad de /
sems can du ma la gnod pa byed pa'i gdug pa dang /
dkon mchog gsum la gnod par byed pa de rnams khyod kyis rgyas gdab par bya ba dang /
dam tshig la smod de /
gang dkyil 'khor la smod par byed pa de yang khyod kyis bza' bar bya ba dang /
khyod kyis rang gi sngags rnams bstan par mi bya ba ste /
dam tshig gsum po de dag ni khyod la rnal 'byor gyi dngos grub ster bar byed pa yin no zhes slob ma la slob dpon gyi dam tshig bstan par bya'o / /
drag po'i dam tshig mdung rtse ste / /
zhes bya ba ni mdung rtse gsum pa'o / /
ma mo rnams kyis rgyas 'debs pa / /
zhes bya ba ni gang ma mo'i tshogs rnams kyis rgyas 'debs pa'i las dang /
de'i snying po khyed kyis nam yang mi smra ba'o / /
gal te 'das na khyed kyi snying / /
rtag tu 'jig par byed par 'gyur / /
zhes bya ba ni drag po'i rtse gsum gyis khyed kyi snying gzhig par 'gyur ba dang /
ma mo rnams kyis gang rgyas 'debs pa'i las des khyod kyi snying rtag tu rgyas 'debs par 'gyur ro / /
gal te zhes bya ba ni gal te khyod 'das na zhes bya ba'i don to / /
de nas zhes bya ba la sogs pa la de nas phyag rgya chen po la sogs pa phyag rgya thams cad kyi ye shes bslab par bya'o / /
bslabs nas slob dpon gyi las kyi phyag rgya rnams kyis gar gyi mchod pa bya zhing /
me tog la sogs pas dkyil 'khor mchod la /
dkyil 'khor du gtor ma sbyin par bya'o / /
de nas dkyil 'khor du bstabs pa'i bza' ba dang /
bca' ba dang /
btung ba thams cad kyis slob ma rnams tshim par byas la /
dkyil 'khor ji lta ba bzhin du nye bar bsdus te phyir 'byung bar bya'o / /
phyag rgya'i dkyil 'khor ro zhes bya ba la phyag rgya ni rdo rje dbang phyug la sogs pa'i gzugs kyi dkyil 'khor ni dkyil 'khor ro / /
dngos grub thams cad kyi dam tshig ni dngos grub rnams rdzogs par byed pa'i rgyu la dam tshig ces bya ste /
ming de skad ces bya'o / /
'di skad ston par 'gyur te /
ma mo'i dkyil 'khor las bshad pa'i nag po chen po'i sbyor ba byas la /
ting nge 'dzin gsum bsgom pa nas brtsams te /
ji srid du mtshan ma dang rjes su gnang ba thob par gyur ba de srid kyi bar du ma mo'i dkyil 'khor 'di bsgom par bya'o / /
de nas dkyil 'khor gyi sa'i dbus su ma mo'i tshogs kyi dkyil 'khor gyi ting nge 'dzin gsum bsgoms la /
bar snang gi phyogs su dkyil 'khor snga ma bzhin du bzhag nas /
nyi ma 'char kar zur bzhi pa sgo byang du bltas par thig btab la /
de bri bar bya ba ni dmar po la sogs pa tshon sna lnga 'am /
dmar po 'am /
khrag gis bri bar bya'o / /
de'i dbus su nag po chen po gar byed bzhin du gnas pa bri bar bya ste /
lag pa bcu la kha T+wAM ga dang /
pad+ma thogs pa ci dga' ba bri bar bya'o / /
de'i byang phyogs kyi logs su drag po lag na rtse gsum thogs pa'o / /
shar du tshangs pa mo lag na bgrang phreng thogs pa'o / /
lhor khyab 'jug ma lag na 'khor lo thogs pa'o / /
nub tu gzhon nu ma lag na dril bu thogs pa'o / /
byang shar mtshams su nag mo lag na gri thogs pa'o / /
shar lhor nag mo chen po lag na chu gri thogs pa'o / /
lho nub tu zab mo lag na mche ba thogs pa'o / /
nub byang mtshams su srin mo lag na kha T+wAM ga thogs par dri bar bya'o / /
sgo'i dbus su g.yas kyi cha la zhi ba mo dang /
b+he ruN+Da'o / /
g.yon gyi cha la gtum mo dang /
'jigs byed ma rnams bri bar bya'o / /
'di rnams ni rim pa ji lta ba bzhin du thod pa dang /
rus pa dang /
sgrogs dang /
bya rgod dang /
byi la'i mtshan ma thogs par bri bar bya'o / /
de ltar nag po chen po'i sbyor bas dkyil 'khor bris la nag po chen po'i dam tshig gi phyag rgyas yongs su bzung ba'i kha T+wAM ga dang /
me tog gi yal ga las bum pa thams cad dang /
bum pa gang ba rnams dang /
pad+ma'i snod rnams la b+h+yo zhes bya ba re re zhing brgya rtsa brgyad bzlas brjod byas nas dkyil 'khor gyi sgo rnams ji lta ba bzhin du phye la /
nag po chen po 'khor dang bcas pa la b+h+yo zhes bya bas dam tshig gi phyag rgyas mchod yon byin zhing /
bum pa dang /
bum pa gang ba rnams kyang bstabs la /
yang nag po chen po'i mdun du thod pa dmar po gzhag ste /
gos dang bla re la sogs pa yang byin la /
mchod pa rnam pa lngas mchod de /
rang gi las kyi phyag rgya rnams kyis kyang mchod la /
phyi rol du gtor ma byin te sbyin sreg bya'o / /
de nas ras sngon po la b+h+yo zhes bya ba bzlas te /
de dag las gcig gis ni smad g.yogs bya /
gnyis pas ni stod g.yogs bya /
yang gcig la b+h+yo zhes bya ba bzlas pas rang gi gdong g.yogs te /
phyag bzhi bya'o / /
de nas byang chub tu sems bskyed la /
de bzhin du rang gi snying gar rdo rje rnam par bsams la /
sga la bltas nas phyi rol na gnas pa'i bum pa'i chus bdag nyid dbang bskur la /
lag na me tog thogs shing zhi ba mo'i pho nya'i phyag rgyas me tog gi phreng ba blangs la /
badzra badzra b+h+yo zhes bya ba zlos shing dkyil 'khor du 'jug par bya'o / /
de nas dkyil 'khor bskor ba lan gsum byas te /
g.yas dang g.yon gyi nag po chen po la phyag byas nas /
de nyid kyi mdun du 'dug la /
'di skad ces brjod par bya'o / /
dzaHhUM baM hoHpra sid+d+h+ya mAM /
de nas rdo rje chu 'thungs la /
a zhes bya ba lan brgya zlos shing bdag nyid la dbab par bya'o / /
yang g.yon pa'i khro bo'i khu tshur gyis sems ma rdo rje dbye zhing /
a zhes bya ba de bzhin du bzlas la bdag nyid la dbab par bya'o / /
de nas b+h+yo zhes bya bas me tog dor bar bya'o / /
de nas de blangs la de nyid kyis rang gi mgo la bcing bar bya'o / /
de nas de nyid kyi gdong g.yogs dgrol lo / /
de nas de nyid zlos shing shar phyogs kyi cha nas brtsams te /
dkyil 'khor blta bar bya'o / /
de nas tiSh+Tha badzra zhes bya ba la sogs pas zhi ba pho nya'i phyag rgya bcings la /
rang gi snying gar dgrol bar bya'o / /
de nas nag po chen po'i phyag rgya bcings la /
de la khro bo'i lta bas blta zhing /
ji srid nag po chen pos mthong ba byin nas rang gi dngos grub ster bar gyur ba de srid kyi bar du bzlas brjod bya'o / /
de nas yang nag po chen po la khro bo'i lta bas blta zhing /
rdo rje thal mo bskor bas phyag byas la me tog la sogs pa dang /
dbang bskur ba rnams blang bar bya'o / /
yang nag po chen po'i dam tshig gi phyag rgyas yongs su bzung ba'i kha T+wAM ga dang /
me tog gi yal ga las rnam par rgyal ba'i bum pa la sngar bshad pa'i bum pa'i sngags de bzhin du yongs su bzlas la /
bdag nyid de nyid nag po chen por byin gyis brlabs la /
phyi'i dkyil 'khor gyi nang du sna tshogs pad+ma bris te /
de'i steng du nag po chen po'i phyag rgya chen pos 'dug nas /
me tog la sogs pas bdag nyid mchod la /
mchod yon blangs te /
rdo rje khu tshur gyis rnam par rgyal ba'i bum pa las chu blangs la /
oM badzra a b+hi Shiny+tsa b+h+yo zhes zlos shing des bdag nyid dbang bskur bar byas la /
chu de btung bar yang bya'o / /
de nas rin po che'i cod pan dang /
thod pa'i dbang bskur ba'i phyag rgya dag gis bdag nyid dbang bskur la /
b+h+yo zhes bya bas kha twAM ga dang /
dril bu dang bcas pa blangs nas /
b+h+yo zhes bya ba zlos bzhin du ming gi dbang bskur ba blang zhing /
bdag po'i dbang bskur ba yang kha T+wAM ga de nyid gzung bar bya'o / /
'jig rten thams cad ces bya ba la sogs pa sngar bshad pa ni de kho na nyid do / /
chos kyi dril bu dkrol bar bya'o / /
sems can kun la phan phyir dang / /
zhes bya ba la sogs pa ni chos so /
dam tshig gi phyag rgya chen por byin gyis brlab par bya'o / /
de la dam tshig ni 'di yin te /
sems can thams cad rgyas btab cing / /
dam tshig sdang rnams bza' bar bya / /
sngags rnams bstan par mi bya ste / /
dam tshig rnal 'byor khyod grub ster / /
drag po'i dam tshig mdung rtse ste / /
ma mo'i bdag nyid rgyas 'debs pa'o / /
gal te dam tshig 'das gyur na / /
khyod kyi snying ni rtag 'jig 'gyur / /
de nas me tog la sogs pas bdag nyid mchod de rang gi phyag rgya rnams kyis kyang rjes su gnang ba dang /
dbang bskur ba blangs la /
nag po chen po la phyag byas te /
b+h+yo zhes bya ba dang rang gi lha'i phyag rgya bzhi blang ngo / /
de nas b+h+yo kha zhes zlos shing /
ma mo'i tshogs dang bcas pa'i nag po chen po la gtor ma byin la /
khrag gi thig pa lan brgyad myang bar bya'o / /
de nas nag po chen po'i mdun du 'dug ste /
thod pa nag po blangs la /
mthe bo dang srin lag gnyis dang /
ha ha ha ha ha zhes zlos na skad cig ma de nyid la nam mkha' la 'gro bar 'gyur ro / /
yang bdag la byin gyis brlab pa la sogs pa byas la /
bdag gi ming nas brjod do / /
de nas dkyil 'khor rdo rjer bsgrub par bya'o / /
de nas b+h+yo b+h+yo zhes zlos shing /
dkyil 'khor me tog la sogs pas mchod pa gar byas te /
khaT+wAM ga'i lcags kyus ma mo'i tshogs dang bcas pa'i nag po chen po'i a ra l+li b+h+yo b+h+yo zhes bya ba'i snying po 'dis dgug par bya'o / /
de nas ma mo thams cad 'dus nas /
ce spyang gi sgra sgrogs par 'gyur ro / /
mkha' 'gro'i tshogs rnams kyang 'dus par 'gyur ro / /
nag po chen po'i dam tshig ni phyag rgya las mdzub mo lcags kyur bya ba ni /
khaT+wAM ga'i lcags kyu'o / /
de nas rdo rje gnod sbyin gyis bgegs bsal bar byas la /
mtshams bcing ba dang /
dkyil 'khor bcing ba dang /
ra ba dang /
dra ba dag byas te /
rdo rje khu tshur gyis dkyil 'khor gyi sgo bcings la /
rdo rje srung bas bsrung ba thams cad go bskon te /
b+h+yo zhes bya bas ma mo'i tshogs dang bcas pa'i nag po chen po la mchod yon byin te /
nag po chen po'i dam tshig gi phyag rgya dang /
b+h+yo dr-i sh+ya zhes bya bas 'khor dang bcas pa blta ba byas la /
dzaHhUM baM hoH /
sa ma ya s+t+waM sa ma ya s+t+waM a haM b+h+yo zhes bya ba lan gsum brjod de bsgrub par bya'o / /
de nas snga ma bzhin du rang gi lce la rdo rje bsams nas nag po chen po la sogs pa'i lce la b+h+yo zhes bya ba bsams la /
'di ni 'dir lha thams cad kyi phyag rgya'o / /
de nas a las rang gi snying gar sna tshogs rdo rje bsams la /
nag po chen po la sogs pa'i phyag rgya chen po gar gyi tshul gyis b+h+yo zhes bya ba dang /
bcing bar bya ste /
'di ni de rnams kyi las kyi phyag rgya'o / /
de nas rang gi snying gar hUM zhes bya bas khro bo'i rdo rje rnam par bsams la /
ji ltar bris pa dang rjes su mthun par nag po chen po la sogs pa'i phyag rgya chen po b+h+yo zhes bya bas bcing bar bya'o / /
de nas rdo rje rin chen dang /
thod pa'i phyag rgya dag gis nag po chen po 'khor dang bcas pa dbang bskur la /
b+h+yo zhes bya bas nag po chen po 'khor dang bcas pa la mchod yon byin te /
mchod pa rnam pa lngas mchod nas /
las kyi phyag rgya dang /
gar gyi mchod pa byas la /
zhi ba mo'i pho nya'i phyag rgya bcings te /
b+h+yo zhes bya ba ji srid dkyil 'khor las b+h+yo'i sgra thos par gyur gyi bar du bzlas brjod bya'o / /
de nas slob dpon ma gtogs pa gzhan thams cad ji ltar 'ongs pa /
'jug par 'gyur zhing thob par 'gyur te /
gdug pa'i dam tshig ni ma gtogs so / /
de nas slob ma lag na me tog thogs pa ras kyis mig bkab la /
nag po chen po'i dam tshig gi phyag rgyas slob dpon 'jug pa'i cho ga bzhin du gzhug par bya'o / /
de nas zhugs pa dang /
slob mas lag na me tog thogs la /
'di skad ces bsgo bar bya'o / /
khyod la 'jigs pa med dam zhes bsgo'o / /
de nas 'dis kyang med do zhes brjod par bya'o / /
de nas slob dpon gyis de'i rna bar b+h+yo zhes bya ba'i sgra chen po bsgrag par bya'o / /
de nas bsgrags nas /
me tog dor bar bya'o zhes bya ba ni b+h+yo zhes bya ba nyid kyis so / /
de nas gang du lhung ba'i lha de 'di la 'grub par 'gyur ro / /
gal te lhung bar ma gyur na yang dang yang du 'dor du gzhug go / /
de nas lhung bas khro ba dang bcas par 'gyur zhing rang gi lha'i las byed pa'i rnal 'byor yang so sor 'thob par 'gyur ro / /
de nas b+h+yo zhes bya ba nyid kyis me tog blangs la /
de'i mgo bcing ngo / /
de nas de nyid kyis gdong g.yogs dgrol bar bya'o / /
de nas de nyid zlos shing sgo srungs nas brtsams te /
dkyil 'khor bstan la /
nag po chen po'i dam tshig gi phyag rgya yang bcings te /
slob ma'i snying gar de bzhin du dgrol bar bya'o / /
de nas de nag po chen po'i gzugs la sogs pa byin gyis brlabs te /
yon blangs la /
bdug spos la sogs pa'i phyag rgya rnams kyis mchod de /
ji lta ba bzhin du dbang bskur bar bya'o / /
'dir phyugs chen po yon du blang bar bya'o / /
de nas 'di la de ltar gyur cig par bsgo ste /
rang gi mi la sbyin par bya'o / /
de nas rang gi mi de slob dpon gyis blangs te /
de bsrung ba'i phyir bag zan gyi gzugs brnyan tshos pa dang ma tshos pa'i khrag gis khengs par bya'o / /
de nas de blangs la slob ma dam pa dang /
nag po chen po ma mo'i tshogs dang bcas pa de la byin la /
de la 'di skad ces brjod do /
b+h+yo b+h+yo zhes bya ba gnyis bzlas la de nyid zlos shing byin la /
slob dpon la sogs pa slob ma'i tshogs thams cad kyis gzugs brnyan de bza' bar bya'o / /
de ci'i phyir zhe na /
sangs rgyas pa'i grub pa'i mtha' la ni srog gcod pa rjes su ma gnang ste /
ngu 'bod la sogs pa dmyal ba chen po'i rgyu yin pa'i phyir ro / /
de bas na bag zan gyis gzugs brnyan bya'o zhes bcom ldan 'das rdo rje 'chang chen pos gsungs so / /
de nas brtsams te slob ma rnams mkha' 'gro ma'i tshogs kyi mi gsod par 'gyur ro / /
de na mi'i khrag gi thigs pa gnyis blangs la /
ha ha zhes brjod par bya ste /
de lta bus ni slob ma grub par 'gyur ro / /
de nas snga ma bzhin du dam tshig dang chos kyi de kho na nyid bslab ste /
de nas brtsams te /
sha chen kha na ma tho ba med pa la b+h+yo zhes bzlas nas gang zhig za ba de ring por mi thogs par rnal 'byor 'grub par 'gyur ro / /
yongs su dag pa'i sems can gang mi za bde dag kyang bzlas brjod dang bsgom pa dag gis 'grub par 'gyur te /
mkha' 'gro ma'i tshogs rnams las 'jigs pa yod pa ma yin no / /
de nas 'di'i dam tshig byin la /
phyag rgya'i ye shes bslab par bya ste /
de la dam tshig ni 'di yin te /
khyod kyis chos ni yong mi spang / /
dam tshig rnams ni bral mi bya / /
mkha' 'gro mas ni zin pa rnams / /
thar pa ru ni mi bya'o / /
mkha' 'gro rnams ni brnyas mi bya / /
gang phyir ma dang bu mo dang / /
de la chos ni gang zhe na / /
'di lta ste /
thams cad rgyas btab pa'o / /
de la dam tshig gang zhe na / /
phyag rgya thams cad shes pa'o / /
de la mkha' 'gro ma rnams kyis bzung ba gang zhe na /
'di lta ste snying po'o / /
de la 'dul ba gang zhe na /
'di lta ste tshangs par spyod pa'o / /
de nas brtsams te /
mkha' 'gro ma rnams kyi ye shes 'grub par 'gyur ro / /
nag po chen po'i dam tshig gi phyag rgya bcings la /
b+h+yo zhes bya bas mkha' 'gro ma thams cad gzhig pa dang /
gnod pa dang /
dbye ba dang /
gnyid log tu gzhug pa dang /
rmongs pa dang /
gsod pa la sogs pa byed par 'gyur ro / /
lag pa g.yon pa'i sor mo bar ma gsum bteg la /
bden bral gyi logs su lag pa gyen du brkyang nas /
g.yas pa de'i steng du bkug la /
lag pas ba dan gsum pa dang /
mthe bo dang /
srin lag gis thod pa 'dzin pa ni drag po ste /
'dis mig mi 'dzum par khro bo'i lta bas thams cad rgyas btab cing /
e a ra l+li b+h+yo zhes bya ba dang bstun la /
lhag ma rnams las kyi phyag rgya dang /
b+h+yo zhes bya ba zlos shing las thams cad bya'o / /
shes rab kyi pha rol tu phyin pa'i dum bu las gsungs pa'i dpal mchog dang po'i ma mo'i dkyil 'khor gyi bshad pa rdzogs so // //
ming po gsum gyis 'dul ba'i skye bo las brtsams te /
de nas sbrang rtsir byed pa la sogs pa zhes bya ba la sogs pas ming po gsum gyi dkyil 'khor gsungs pa yin la /
de nas zhes bya ba'i sgra ni de ma thag pa ste /
dang po'i sbyor ba'i rjes thogs nyid la zhes bya ba'i don to / /
'dir dang po'i sbyor ba'i ting nge 'dzin ni ma mo'i dkyil 'khor du gsungs pa nyid do / /
sbrang rtsir byed la sogs pa la / /
'dod pa'i khams kyi dbang phyug gi gzugs 'dzin pa'i tshangs pa ni sbrang rtsir byed pa ste /
de nyid dang por gyur pa gang yin pa de dag ni /
sbrang rtsir byed la sogs pa zhes bya ste /
sbrang rtsir byed dang /
rgyal bar byed pa dang /
don thams cad grub pa ste /
ming po gsum mo / /
dbang phyug chen mo gang ston bzangs kyi gzugs 'dzin pa gang yin pa de ni rgyal bar byed pa'o / /
khyab 'jug ni dpyid kyi gzugs 'dzin pa gang yin pa de ni don thams cad grub pa ste /
de skad du /
tshangs pa 'dod chags gzhan sprul pa / /
zhe sdang drag po'i ting nge 'dzin / /
gti mug khyab 'jug bstan byas pas / /
'jig rten gsum ni byin gyis brlabs / /
'dod chags sbrang rtsi byed par bshad / /
zhe sdang rgyal bar byed par grags / /
gti mug der ni bsgrub pa ste / /
gsang ba'i ming ni thams cad du'o / /
zhes bshad pa'i phyir ro / /
bcom ldan 'das la phyag 'tshal te / /
zhes bya ba ni rdo rje 'chang chen po la rab tu 'dud pa'o / /
mgrin gcig tu zhes bya ba ni go sla'o / /
de ltar na de nas zhes bya ba nas brtsams te /
swa zhes bya ba'i bar gyi bshad pas ni /
ting nge 'dzin gsum gsungs pa yin no / /
de nas 'dus pa nas brtsams te gsungs pa yin par shes par bya'o / /
da ni dam tshig dang dbang bskur ba thob pa rnams kyis bzlas brjod dang bsgom par bya'o zhes bya ba 'di'i don bstan par bya ba'i phyir /
de nas zhes bya ba la sogs pas slob dpon gyi las kyi cho ga dang /
slob ma gzhug pa la sogs pa'i cho ga rgyas par gsungs pa yin no / /
de nas zhes bya ba'i sgra ni snga ma bzhin te /
ting nge 'dzin gsum gyi rjes thogs nyid la zhes bya ba'i don to / /
'di'i zhes bya ba la sogs pa ni go sla'o / /
sgro yi mtshams ni thams cad du / /
zhes bya ba la sogs pa ni shar phyogs kyi sgo nas brtsams te /
tshogs dang /
mtshon cha dang /
pho nya dang /
bran rnams gzhag par bya'o / /
phyi'i dkyil 'khor gyi lha'i snam bu la grub pa nas brtsams te /
tshogs rnam pa bzhi gzhag par bya'o / /
phyi rol na zhes bya ba la sogs pa la /
dar dang /
ba dan mchog ste /
dam par gyur pa dang /
dril bu'i phreng ba ba dan gyi mchog dang bcas pa dang /
bum pa gang ba rnams dang /
rol mo'i mchog ste /
dam pa dang /
bcas pa gzhag par bya'o / /
phyag rgya kun gyis gzhug par bya / /
zhes bya ba ni /
rtse gsum pa'i dam tshig gi phyag rgya thams cad de /
de bcings la 'jug par bya'o / /
'jig rten gsum zhes bya ba ni mtho ris kyi 'jig rten dang /
bar snang gi 'jig rten dang /
sa'i 'jig rten no / /
srid gsum zhes bya ba ni 'dod pa'i srid pa dang /
gzugs kyi srid pa dang /
gzugs med pa'i srid pa'o / /
ngan song gsum ni /
dmyal ba dang /
dud 'gro dang /
yi dwags so / /
mchod gsum ni spun gsum gyis mchod pa'o / /
rnam gsum ni 'dod chags dang /
zhe sdang dang /
gti mug gi mchod pa'i dbye bas rnam pa gsum mo / /
sbas pa ni skyes bu gsum gyi gzugs su byin gyis brlabs pas so / /
de nas zhes bya ba la sogs pa la de ltar bdag gis las rnams byas nas so zhes bya ba dang /
rtse gsum pas mtshan pa'i phyag rgyas g.yas pa'i mdzub mo'i lcags kyus dgug par bya'o / /
de nas dril bu dang bcas pa'i phreng bas 'di skad du bshad pa'i ming po gsum 'ongs pas thams cad g.yo bar 'gyur ro / /
thams cad phab nas de bzhin du gzhug par bya'o zhes bya ba ni slob ma thams cad la phab la /
slob dpon gyi 'jug pas gzhug par bya'o / /
de nas zhes bya ba la sogs pa ni go sla'o / /
gzhan la de nyid bstan mi bya / /
zhes bya ba ni dkyil 'khor du ma zhugs pa rnams ni gzhan dag ste /
de rnams la ni /
'jig rten gsum po srid gsum mchog / /
ces bya ba la sogs pa de kho na nyid bshad par mi bya'o / /
de nas zhes bya ba la sogs pa la /
glu dang /
gar dang /
rol mo dang /
dgod pa dang /
zhes bya ba la sogs pa ni go bar zad do / /
dga' ba ni rtse ba ste /
de ltar na glu dang /
gar dang /
rol mo dang /
dgod pa dang /
dga' ba dang /
za ba ste /
de dag las byung ba'i mgu ba zhes bya ba yid bde ba'i shugs kyis mel tshe zhes bya'o / /
phyag rgya dang /
gar gyi rol mo'i mchod pa yang byas la zhes bya ba ni /
ming po gsum gyi las kyi phyag rgya la sogs pa ni phyag rgya dang /
gar gyi rol mo'i mchod pa ste /
des mchod par bya'o / /
de ltar phyag rgya gar gyi rol mo'i mchod pa byas la /
phyag rgya de dang bcas pas zhes bya ba ni rdo rje khu tshur gyi dam tshig gi phyag rgya bcings la /
badzra muSh+Ti baM zhes brjod par bya'o / /
de nas zhes bya ba la sogs pa ni go sla'o / /
dam tshig gi phyag rgya dkyil 'khor ro / /
zhes bya ba la chos thams cad rang bzhin gyis rnam par dag pa ni 'da' bar bya ba ma yin pas /
dam tshig ces bya ste /
shes rab kyi pha rol tu phyin pa'o / /
de las byung zhing de ston pa'i dkyil 'khor la yang dam tshig gi dkyil 'khor zhes bya ste /
phyi rol gyi rdo rje'i rigs kyi chos kyi phyag rgya gtso bor byas pa'i dkyil 'khor zhes bya ba'i don to / /
'di'i don ni 'di ltar shes par bya ste /
badzra any+dza li zhes bya bas rdo rje thal mo bcings la /
de nas badzra baN+d+ha zhes bya bas rdo rje bsdams pa bcings nas /
badzra ban+d+ha traT zhes bya bas rdo rje bsdams pa snying gar dgrol bar bya'o / /
de nas badzra A be sha zhes bya ba dang /
rdo rje dbab pa'i dam tshig gi phyag rgya bcings la /
a zhes bya bas bdag nyid la dbab par bya'o / /
de nas tiSh+Tha badzra zhes bya ba la sogs pas rang gi snying gar dbab pa'i phyag rgya dkrol la /
rang gi snying gar gnas pa'i rdo rje rtse lnga pa la swa rnam par bsams la /
chos thams cad bdag med par bsgom par bya'o / /
de nas swa dang bcas pa'i dbyangs kyi yi ge bcu drug las zla ba'i dkyil 'khor du gyur par rang gi sems bsams la /
de'i steng du yang swa bsams te /
ka nas k+Sha'i bar gyi yi ge rnams skar ma lta bur rnam par bsams la /
de dang de 'dus par gyur pa las zla ba'i dkyil 'khor gnyis pa bsam mo / /
zla ba'i dkyil 'khor gnyis pa'i steng du yang swa zhes bya ba bsams la /
zla ba'i dkyil 'khor gnyis po las dang po'i rdo rje rtse lnga pa bsam par bya zhing /
swa zhes bya ba nyid la yang bzla'o / /
de nas rdo rje me tog dang /
mda' gzhu dang /
thod pa dang bcas pa swa zhes bya ba las rnam par bsams la /
mda'i dbus su swa rnam par bsams te /
mda' dang /
gzhu dang /
thod pa'i phyag rgya dang bcas pa la saM baM haM zhes bya ba rnam par bsams la /
phyag rgya de sems dpar byin gyis rlob pa'i sbyor ba'i rdo rje sems dpa' bdag nyid bsam par bya'o / /
de nas swa las rdo rje sems dpa' ming po gsum gyi gzugs su bdag nyid bsams la /
ma hA sa ma ya saM baM haM zhes brjod do / /
dam tshig sems dpa' chen po bdag nyid bsgom par bya'o / /
de nas ming po gsum gyi dam tshig gi phyag rgya bcings la /
sa ma ya s+t+waM zhes brjod la dam tshig sems dpa' nyid du bdag nyid bsgom par bya'o / /
de nas sa ma ya satwa a d+hi tiSh+Tha swa maM zhes brjod la /
ming po gsum gyi dam tshig gi phyag rgya de nyid kyis snying ga dang /
smin mtshams dang /
lkog ma dang /
spyi bo rnams su byin gyis brlab par bya'o / /
de nas ming po gsum gyi dam tshig gi phyag rgya bcing bar bya'o / /
de nas de bcings la swa a zhes brjod la /
mda' dang /
gzhu dang /
thod pa'i phyag rgya mdun du bskyed par bya'o / /
de nas mda'i dbus su swa rnam par bsams la /
mda' dang /
gzhu dang /
thod pa'i phyag rgya ni bdag go zhes phyag rgya'i nga rgyal bsgom par bya zhing /
phyag rgya de swa zhes bya ba bzlas la /
b+h+ra tri ta yaM a haM zhes bya ba dang /
ming po gsum gyi ngo bo nyid du yongs su gyur par bsam mo / /
de nas rdo rje lcags kyu la sogs pas der ming po gsum bkug la /
bcug ste bcings nas dbang du byas nas ming po gsum gyi dam tshig gi phyag rgyas swa dr-i sh+ya zhes bya bas de dag blta ba byas la /
de gnyis kyi g.yas pa'i mdzub mo lcags kyu dang /
swa zhes bya ba bzlos shing /
rang gi lus la bcug la /
ming po gsum gyi dam tshig gi phyag rgya nyid bcings nas /
sa ma ya s+t+waM zhes brjod do / /
'od kyi dkyil 'khor du bsams la /
dzaHhUM baM hoHsa ma ya s+t+waM sa ma ya s+t+waM a haM swaHzhes bzlas nas ming po gsum dang /
bdag nyid lhan cig tu gyur par bsam par bya'o / /
de nas lce la rdo rje de bzhin du rnam par bsams la /
swa zhes bya ba rnam par bsam par bya'o / /
snying gar a las sna tshogs rdo rje bsams la /
ming po gsum gyi las kyi phyag rgya bcing bar bya'o / /
hUM las rdo rje rtse lnga pa bsams la /
ming po gsum gyi phyag rgya chen po bcing bar bya'o / /
de nas rdo rje rin chen gyi phyag rgyas dbang bskur la /
mda' dang /
gzhu dang /
thod pa'i phyag rgya'i dbang bskur ba dang /
ming gi dbang bskur ba yang blangs la /
swa zhes bya ba nyid zlos shing bdag po'i dbang bskur ba dang /
de kho na nyid dang chos dang dam tshig bzung la /
me tog la sogs pa dang /
rang gi las kyi phyag rgya rnams kyis bdag nyid mchod de /
ming po gsum ni bdag go zhes nga rgyal bskyed la /
ting nge 'dzin ji lta ba bzhin du bsgom par bya'o / /
de nas dkyil 'khor 'di ji srid mtshan ma dang /
rjes su gnang ba thob kyi bar du nyin re sbyor bas bsgom par bya'o / /
de nas dkyil 'khor gyi sa'i dbus su ting nge 'dzin gsum rnam par bsgoms la /
bar snang gi phyogs su dkyil 'khor gyi dam tshig gi phyag rgyas bteg ste gzhag par bya'o / /
de nas nyi ma 'char ba'i dus su ji lta ba bzhin du thig gdab par bya ste /
zur bzhi pa /
sgo bzhi pa /
de'i dbus su dkyil 'khor gnyis pa gzhu'i dbyibs lta bu de'i phyed kyi tshad de'i dbus su seng ge'i gdan byas la /
de'i dbus su ming po gsum rim pa bzhin bri bar byas te /
dbus su rgyal bar byed pa /
de'i g.yas phyogs su sbrang rtsir byed pa /
g.yon logs su don thams cad grub par byed pa ste /
de dag thams cad go cha ba gos pas /
g.yas na thod pa thogs pa /
g.yon na mda' gzhu thogs pa /
cung zad dgod cing khro bar bri bar bya'o / /
de la rgyal bar byed pa ni dkar po / /
sbrang rtsir byed pa ni ser po / /
don thams cad grub pa ni ljang gu'i mdog can no / /
shar phyogs kyi sgor grub pa mdog dkar po /
mig gsum pa /
lag na rtse gsum thogs pa'o / /
lhor 'phel ba mdog ser po / /
lag na gter gyi bum pa thogs pa'o / /
nub tu chen po mdog dmar skya /
lag na me tog gi za ma tog thogs pa'o / /
byang du gnod sbyin nag po /
lag na mche ba thogs pa /
gnod sbyin gyi gzugs can no / /
phyi'i dkyil 'khor gyi lha'i snam bu'i shar lho mtshams su gtum mo mdog nag po / /
lag na dbyig pa thogs pa'o / /
lho nub tu khro ba mdog nag po / /
lag na sbrul thogs pa'o / /
nub byang du mchog mdog nag po /
lag na 'khor lo thogs pa'o / /
byang shar du gsod pa mdog nag po / /
lag na ral gri 'phyar ba bri bar bya'o / /
'dir lha thams cad kyi snying po ni swa zhes bya ba'o / /
de ltar dkyil 'khor bris nas mdung gi mtshan ma'i phyag rgyas yongs su bzung ba'i rtse gsum pa dang /
me tog gi yal ga las bum pa thams cad dang /
bum pa gang ba rnams la swa zhes bya ba re re zhing brgya rtsa brgyad bzlas la /
dkyil 'khor gyi sgo thams cad phye ste /
swa zhes bya bas ming po gsum 'khor dang bcas pa la mchod yon byin la /
bum pa dang bum pa gang ba rnams dang /
bla re la sogs pa byin la /
mchod pa rnam pa lngas mchod de /
rang gi las kyi phyag rgya rnams kyis kyang mchod pa dang /
phyi rol du glu dang gar la sogs pas kyang mchod la /
phyi rol du gtor ma byin nas sbyin sreg bya'o / /
de nas gos bzang po la swa zhes bya ba bzlas la /
gcig gis ni smad g.yogs bya / /
gnyis pas ni stod g.yogs bya /
gsum pas ni rang gi gdong g.yogs la /
phyag bzhi byas te /
byang chub tu sems bskyed la /
snga ma bzhin du rang gi snying gar rdo rje bskyed de /
shar phyogs kyi sgor bltas nas phyi rol na gnas pa'i bum pa'i chus bdag nyid dbang bskur la /
rtse gsum pas mtshan pa'i phyag rgya bcings te /
de nyid kyis me tog gi phreng ba bzung la /
badzra badzra swa zhes brjod cing /
glu rnams glu ru len pa dang /
rol mo rnams brdung bar byed pa dang /
gar byed pa bzhin du slob dpon gyi dkyil 'khor gyi mchog tu 'jug par bya'o / /
de nas yang ming po gsum gyi mdun du 'dug la /
'di skad ces brjod par bya'o / /
dzaHhUM baM hoHpra sid+d+h+ye mAM /
de nas rdo rje'i chu 'thungs la / /
a zhes bya ba lan brgya zlos shing /
bdag nyid la dbab par bya'o / /
yang g.yon pa'i khro bo'i khu tshur gyis sems ma rdo rje phye la /
a zhes bya ba de bzhin du zlos shing /
bdag nyid la dbab par bya'o / /
de nas swa zhes bya ba zlos shing /
me tog dor bar bya'o / /
de nas de nyid blangs la de nyid kyi mgo la bcing bar bya'o / /
de nas de nyid kyis gdong g.yogs dgrol lo / /
de nas de nyid zlos shing /
shar phyogs kyi cha nas brtsams te /
dkyil 'khor blta bar bya'o / /
de nas rtse gsum pas mtshan pa'i phyag rgya bcings la /
tiSh+Tha badzra zhes bya bas rang gi snying gar dgrol bar bya'o / /
de nas ming po gsum gyi phyag rgya chen po bcings la /
de la rdo rje'i lta bas khro bo dang bcas pas bltas te /
ji srid rang gi mthong ba byin nas rang gi dngos grub rnams ster bar gyur pa de srid kyi bor du swa zhes bya ba bzlas brjod bya'o / /
yang de la de bzhin du bltas te /
rdo rje thal mo dang /
phyag byas la /
me tog la sogs pa dang /
dbang bskur ba rnams blangs bar bya'o / /
de la dang po kho nar rtse gsum pas mtshan pa yongs su bzung ba'i rtse gsum pa dang /
me tog gi yal ga las rnam par rgyal ba'i bum pa la sngar bshad pa'i sngags de bzhin du bzla'o / /
de nas bdag nyid ming po gsum du byin gyis brlabs la /
phyi'i dkyil 'khor gyi nang du sna tshogs pad+ma bris te /
de'i steng du swa zhes bya ba nyid kyis seng ge'i gang na bzhag la /
der ming po gsum gyi phyag rgya chen pos 'dug ste /
me tog la sogs pas bdag nyid mchod la /
mchod yon blangs nas /
rdo rje khu tshur gyis rnam par rgyal ba'i bum pa las chu blangs la /
oM badzra a b+hi Shiny+tsa swa zhes zlos shing /
des bdag nyid dbang bskur nas chu de btung bar yang bya'o / /
de nas rin po che'i cod pan gyi phyag rgyas rin po che'i cod pan dang /
dar dpyangs kyi dbang bskur bas dbang bskur la /
swa zhes bya bas mda' dang gzhu dang dril bu dang bcas pa blangs te /
swa zhes bya ba nyid kyis ming po gsum gyi ming gi dbang bskur ba dang /
bdag po'i dbang bskur ba blangs nas /
me tog gi mchod pas dkyil 'khor mchod de /
bdag nyid mchod pa rnam pa lnga dang /
phyag rgya'i mchod pa rnams kyis kyang mchod la /
rjes su gnang ba'i dbang bskur ba blangs nas /
ming po gsum la phyag byas nas /
swa zhes bya ba dang /
phyag rgya bzhi'i ye shes bslab par bzung la /
bdag la byin gyis brlab pa la sogs pa byas te /
rang gi ming nas brjod par yang byas la /
'di skad ces brjod do / /
'jig rten gsum mchog srid gsum mchog /
ngan song gsum mchod gsum rnam gsum / /
legs ldan sbas pa grub pa ni / /
dngos grub kun la rtag tu'o / /
de nas dkyil 'khor rdo rjes bsgrubs la /
bsdu ba byas te /
rtse gsum pas mtshan pa'i phyag rgya las g.yas pa'i mdzub mo lcags kyur byas pa dang /
swa zhes bya ba zlos shing ming po gsum 'khor dang bcas pa dkyil 'khor du bcug la /
rdo rje gnod sbyin gyis bgegs bsal bar byas la /
dkyil 'khor bcing ba dang /
mtshams bcing bar bya'o / /
de nas rdo rje khu tshur gyis dkyil 'khor gyi sgo bcings te /
rdo rje srung bas srung ba thams cad go cha bskon te /
so zhes bya bas ming po gsum gyi 'khor dang bcas la mchod yon phul la /
rtse gsum gyis mtshan pa bcings te /
swa dr-i sh+ya zhes bya bas blta ba byas la /
dzaHhUM baM hoHsa ma ya s+t+waM sa ma ya s+t+waM a haM swa zhes lan gsum brjod la bsgrub par bya'o / /
de nas de bzhin du lce la rdo rje bsams te /
ming po gsum la sogs pa'i lce la yang swa zhes bya ba rnam par bsam pa 'di ni de rnams kyi chos kyi phyag rgya'o / /
a zhes bya bas rang gi snying gar sna tshogs pad+ma dang /
sna tshogs rdo rje rnam par bsams la /
gar gyi tshul gyis ming po gsum gyi phyag rgya chen po bcing bar bya ste / /
'di ni 'dir las kyi phyag rgya'o / /
hUM zhes bya bas rang gi snying gar rdo rje rtse lnga pa bsams la /
ji ltar bris pa dang /
rjes su mthun pa ming po gsum la sogs pa'i phyag rgya chen po swa zhes bya bas bcing bar bya'o / /
de nas rdo rje rin po che'i phyag rgyas ming po gsum la sogs pa la dbang bskur la /
swa zhes bya bas ming po gsum 'khor dang bcas pa la mchod yon byin te /
mchod pa rnam pa lngas mchod cing / /
las kyi phyag rgya rnams kyis legs par mchod la /
slob ma rnams gzhug pa'i rjes su gnang ba mnos te /
de rnams bdag nyid 'jug pa'i tshul du gzhug par bya'o / /
de nas thams cad byas la dam tshig sbyin par bya ste /
gal te dam tshig 'das gyur na / /
pha gsod 'gro ba gang yin dang / /
ma gsod pa yi 'gro ba gang / /
'gro ba der ni 'gro bar 'gyur / /
rtag tu dam pa brten par bya / /
dam pa min pa yongs su spang / /
gzhan la de nyid bstan mi bya / /
rtag tu ming po gsum po bsgrub / /
ces bya ba ni dam tshig go / /
lhag ma rnams ni sngar bshad pa'i tshul du shes par bya'o / /
dpal mchog dang po las ming po gsum gyi rtog pa'i rgyal po'i bshad pa rdzogs so // //
de ltar ming po gsum gyi rtog pa des 'dul ba'i sems can rnams las brtsams te gsungs nas /
da ni sring mo bzhis 'dul ba'i sems can nyid las brtsams te /
sring mo bzhi'i rtog pa bshad pa'i phyir /
de nas zhes bya ba la sogs pa gsungs so / /
'dir dang po sbyor ba'i ting nge 'dzin ni ming po gsum gyi dkyil 'khor du gsungs pa nyid gzung bar bya'o / /
da ni de nas zhes bya ba la sogs pa gnyis pa gsungs pa yin la /
de nas zhes bya ba'i sgra ni de ma thag pa ste /
dang po'i sbyor ba'i rjes thogs nyid la zhes bya ba'i don to / /
sring mo bzhis zhes bya ba nas haM zhes bya ba'i bar gyi bshad pa ni go bar zad do / /
'di dag gis ni ting nge 'dzin gnyis pa bshad pa yin no / /
de nas 'dus pa nas brtsams te /
gsum pa yin par shes par bya'o / /
dam tshig dang dbang bskur ba thob pa rnams kyis bzlas brjod dang bsgom pa bya'o zhes bya ba 'di'i don bstan par bya ba'i phyir /
de nas 'di zhes bya ba la sogs pa slob dpon gyi las kyi cho ga dang /
slob ma zhugs pa la sogs pa'i cho ga rgyas pa gsungs pa yin no / /
de nas zhes bya ba'i sgra ni snga ma bzhin te /
las kyi mchog gi ting nge 'dzin gyi rjes thogs nyid la'o / /
'di zhes bya ba ni haM gi'o / /
zlum po zhes bya ba la sogs pa la /
kun nas zlum po'i dkyil 'khor phur bu la btags pa'i srad bu dbang ldan gyi phyogs nas brtsams te /
thig gdab par bya'o / /
de nas hUM zhes phur bu phyung la /
phur bu'i khung bu tshon sna lngas yongs su bkang la mnyam por bya'o / /
de nas mtshams kyi srad bu gnyis kyis dkyil 'khor de dum bu bzhi par bya'o / /
de nas sgo bzhi po der shar phyogs kyi dkyil 'khor la /
dga' ba mo shar du blta ba bri bar bya zhing /
mda' dang /
gzhu thogs pa la brtson pa /
kha dog dmar por bya'o / /
lho phyogs kyi dkyil 'khor la /
gsod ma lhor blta ba /
lag na ral gri dang /
phub thogs pa /
mdog nag po'o / /
nub phyogs kyi dkyil 'khor la /
phag mo nub tu blta ba /
lag na gser gyi gter thogs pa /
gser gyi mdog can no / /
byang phyogs kyi dkyil 'khor la /
grub pa mo byang du blta ba /
lag na sha ka ra dang /
gri rings thogs pa /
mdog dkar mo bri bar bya'o / /
phyi rol gyi zhes bya ba la /
sgo bzhi'i dbus su dga' ba mo la sogs pas mtshan pa'i yan lag ji lta ba bzhin du shar phyogs kyi sgo nas brtsams te bri bar bya'o / /
de nas slob dpon zhes bya ba la sogs pa la /
chos kyi dkyil 'khor bris la /
lag pa g.yas pas dril bu bzung ste /
g.yon pas kha T+wAM ga bzung nas hUM zlos shing 'jug par bya'o / /
de nas phyag rgya dang /
gar gyi mchod pa bstab par bya'o zhes bya ba ni las kyi phyag rgya bzhis gar bya'o / /
de nas yid la 'dod pa'i dngos grub thams cad ces bya ba ni go bar zad do / /
las kyi dkyil 'khor ro zhes bya ba la rim pa gtso bor bya ba dang /
brtson 'grus kyi las kyi gtso bor gyur pa'i dkyil 'khor ni las kyi dkyil 'khor ro / /
'di skad ston pa yin te /
ming po gsum gyi skabs su bshad pa'i cho gas dga' ba mo'i sbyor ba byas la /
ting nge 'dzin sgom pa sngon du 'gro bas sring mo bzhi'i dkyil 'khor 'di ji srid du mngon sum du mthong bar gyur pa de srid kyi bar du bsgom par bya'o / /
de nas dkyil 'khor gyi dbus su ting nge 'dzin gsum bsgoms la /
bar snang gi phyogs su dkyil 'khor sring mo bzhi'i dam tshig gi phyag rgyas btab nas /
ji lta ba bzhin du bzhag la /
lhag par gnas pa'i cho ga rnams rjes su spyad de /
yang nyi ma 'char ba'i dus su dkyil 'khor de bzhin du bar snang la bzhag nas thig gdab par bya'o / /
de nas ji skad du bshad pa'i lha mo bzhi'i nga rgyal gyis bri bar bya'o / /
yang shar phyogs kyi sgor mda' dang gzhu gnyis bri bar bya'o / /
lho phyogs su phub dang bcas pa'i ral gri'o / /
nub tu gter gyi bum pa'o / /
byang gi sgor gri rings dang bcas pa'i thod pa haM zhes bya ba nyid kyis bri bar bya'o / /
de nas sring mo bzhi'i dam tshig gi phyag rgyas yongs su bzung ba'i rdo rje dang /
me tog gi yal ga las bum pa thams cad dang /
bum pa gang ba rnams la re re zhing ho zhes brgya rtsa brgyad bzlas brjod bya'o / /
rdo rje bsdams pa byas la g.yas pa'i mdzub mo dang /
gung mo rtse sbyar la /
g.yas pa'i srin lag gi rtse mo dang /
g.yon pa'i mthe'u chung gi rtse mo sbyar nas bzhag pa 'di ni sring mo bzhi'i dam tshig gi phyag rgya'o / /
de nas dkyil 'khor gyi sgo rnams ji lta ba bzhin du phye la /
haM zhes bya bas sring mo bzhi la mchod yon byin te /
bum pa dang /
bum pa gang ba rnams dang /
bla re la sogs pa yang byin la /
mchod pa rnam pa lngas mchod de rang gi las kyi phyag rgya rnams kyis de yang dag par mchod la /
phyi rol du glu dang gar la sogs pas kyang mchod pa byed du bcug ste /
phyi rol du gtor ma sbyin par bya'o / /
de nas sbyin sreg byas la gos bzang po la haM zhes bya ba bzlas te /
de las gcig gis ni smad g.yogs bya /
gnyis pas ni stod g.yogs bya /
gsum pas rang gi gdong g.yogs byas la /
phyag bzhi byas te /
byang chub tu sems bskyed nas /
snga ma bzhin du rang gi snying gar rdo rje bsams la /
shar phyogs kyi sgor bltas nas phyi rol na gnas pa'i bum pa'i chus bdag nyid la dbang bskur te /
lag pa g.yas pas dril bu dkrol la /
lag pa g.yon pas kha T+wAM ga bzung ste /
badzra badzra zhes bzlas shing dkyil 'khor du gzhug par bya'o / /
de nas phyag byas la /
dkyil 'khor bskor ba lan gsum byas te /
mdun du 'dug la 'di skad ces brjod par bya'o / /
dzaHhUM baM hoHpra sid+d+h+ya mAM /
de nas rdo rje chu 'thungs la /
a zhes bya ba lan brgya zlos shing bdag nyid la dbab par bya'o / /
yang g.yon pa'i khro bo'i khu tshur gyis sems ma rdo rje phye la /
a zhes bya ba de bzhin du zlos shing bdag nyid la dbab par bya'o / /
de nas me tog haM zhes bya bas dor bar bya'o / /
de nas de blangs la /
de nyid kyis rang gi mgo bo la bcing bar bya'o / /
de nas de nyid kyis gdong g.yogs dgrol lo / /
de nas de nyid zlos shing shar phyogs kyi cha nas brtsams te /
dkyil 'khor la blta bar bya'o / /
de nas 'jug pa'i phyag rgya bcings nas /
tiSh+Tha badzra zhes bya ba la sogs pas rang gi snying gar dgrol lo / /
de nas dga' ba mo'i phyag rgya chen po bcings la /
rdo rje'i lta bas de la blta zhing ji srid du rang gi gzugs bstan nas /
rang gi dngos grub ster bar gyur pa de srid kyi bar du haM zhes bya ba bzlas brjod bya'o / /
yang de la rdo rje'i lta bas bltas te /
rdo rje thal mo bskor bas phyag byas la /
me tog la sogs pas dbang bskur ba blang bar bya'o / /
de la dang po kho nar sring mo bzhi'i dam tshig gi phyag rgyas yongs su bzung ba'i rdo rje dang me tog gi yal ga las rnam par rgyal ba'i bum pa la /
oM ma hA su kha badzra a mo g+ha zhes bya ba la sogs pa snga ma bzhin du bzlas la /
bdag nyid ming po gsum gyi gzugs su byin gyis brlabs nas /
dkyil 'khor gyi dbus su sna tshogs pad+ma bris la /
de'i dbus su ming po gsum gyi phyag rgya chen pos 'dug ste /
me tog la sogs pas bdag nyid yang dag par mchod nas /
mchod yon blangs la rdo rje khu tshur gyis rnam par rgyal ba'i bum pa las chu blangs te /
oM badzra a b+hi Shiny+tsa haM zhes bya ba dang /
des bdag nyid dbang bskur bar bya zhing /
chu de btung bar yang bya'o / /
de nas rin po che'i cod pan dang /
dar dpyangs kyi dbang bskur ba'i phyag rgyas rin po che'i cod pan dang /
dar dpyangs kyi dbang bskur bas dbang bskur la /
haM zhes bya bas dril bu dang bcas pa'i khaT+wAM ga blangs nas /
haM zhes bya ba nyid zlos shing /
ming gi dbang bskur ba dang /
bdag po'i dbang bskur ba blangs la /
bdag nyid la me tog la sogs pas mchod de /
lha mo bzhi'i las kyi phyag rgyas kyang mchod nas /
rjes su gnang ba dang dbang bskur ba blang bar bya'o / /
de nas lha mo bzhi la phyag byas te /
haM zhes bya ba dang /
phyag rgya bzhi yang bzung nas /
bdag la byin gyis brlab pa dang /
rang gi ming nas brjod pa dag kyang bya'o / /
de nas dkyil 'khor rdo rjes bsgrub par bya'o / /
de nas bsdu ba byas la /
haM zhes bya ba zlos shing /
gsang ba'i lcags kyus sring mo bzhi'i dkyil 'khor du gzhug par bya'o / /
de nas rdo rje gnod sbyin gyis bgegs bsal bar byas la /
mtshams bcing ba dang /
dkyil 'khor bcing ba dang /
ra ba dang /
dra ba dag byas te /
rdo rje khu tshur gyis sgo bcings nas /
rdo rje srung bas bsrungs ba thams cad go cha bskon te /
sring mo bzhi la haM zhes bya bas mchod yon byin nas /
sring mo bzhi'i dam tshig gi phyag rgya haM dr-i sh+ya zhes bya ba dang /
sring mo bzhi la blta ba byas la /
dzaHhUM baM hoH /
sa ma ya s+t+waM /
sa ma ya s+t+waM /
a haM zhes lan gsum brjod de bsgrub par bya'o / /
snga ma bzhin du rang gi lce la rdo rje bsams la /
de rnams kyi lce la yang haM zhes bya ba bsam pa 'di ni 'dir chos kyi phyag rgya'o / /
'dir snying gar a las sna tshogs rdo rje bsams la gar gyi sbyor bas haM zhes zlos shing sring mo bzhi'i phyag rgya chen po bcing bar bya'o / /
'di ni de rnams kyi las kyi phyag rgya'o / /
hUM las rang gi snying gar rdo rje rnam par bsams la /
haM zhes bya ba zlos shing de rnams ji ltar bris pa dang rjes su mthun par phyag rgya chen po bcing bar bya'o / /
de nas de rnams la rdo rje rin chen gyi phyag rgyas dbang bskur la /
haM gis mchod yon byin te /
mchod pa rnam pa lnga dang /
las kyi phyag rgya rnam pa bzhis yang dag par mchod la /
phyag byas nas slob ma gzhug pa'i phyir gnang ba mnos la /
bdag nyid 'jug pa'i sbyor bas gzhug par bya'o / /
de nas rang gi cho ga thams cad de rnams la rjes su spyad par bya'o / /
dpal mchog dang po'i dum bu dang po las sring mo bzhi'i dkyil 'khor gyi bshad pa rdzogs so // //
rdo rje sems dpa'i dkyil 'khor chen por bshad pa'i sngon du bsnyen pa'i cho ga dang ras kyi ri mo gnyis la bsgrub pa'i cho ga ni dkyil 'khor thams cad la yang so sor shes par bya'o / /
phyi rol gyi rdo rje'i rigs kyi rtog pa'o zhes bya ba ni byang chub kyi sems chen po dang /
mi bskyod pa'i ngo bo nyid ni rdo rje'o / /
de las byung ba'i sangs rgyas kyi dkyil 'khor gyi rang bzhin ni bla na med pa'i rdo rje'i rigs so / /
mos pa spyod pa'i ngo bo nyid byang chub kyi sems zag pa dang bcas pa la sogs pa las skyes pa gang yin pa rdo rje dbang phyug la sogs pa nas sring mo bzhi'i bar gyi dkyil 'khor gyi rang bzhin ni phyi rol gyi rdo rje'i rigs te /
de'i rtog pa ni ji skad bshad pa'o // //
de ltar shes rab kyi pha rol tu phyin pa'i dum bu las /
dkyil 'khor bco lnga'i rtog pa gsungs nas /
da ni 'jig rten las 'das pa'i dkyil 'khor rnams bris nas slob dpon gyis ji lta ba bzhin du gshegs su gsol la /
sprul pa rnams rang gi lus la bcug ste /
rang gi rtog pa las gsungs pa'i shes rab kyi pha rol tu phyin pa'i tshul bzhi brjod nas /
shes rab kyi pha rol tu phyin pa'i tshig bzhi 'don cing /
de'i don la lhag par mos pas byin gyis brlabs la /
de bzhin gshegs pa thams cad 'dus par lhag par mos pas bdag nyid phyag na rdo rje'i gzugs su gnas pa la legs so zhes bya bas dga' bar byas nas /
bdag nyid bsrung ba byas te ldang bar bya'o zhes bya ba 'di'i don bstan par bya ba'i phyir /
de nas zhes bya ba la sogs pa gsungs pa yin la /
de nas zhes bya ba'i sgra ni de ma thag stan par byed pa'i tshig ste /
ji skad du gsungs pa'i dkyil 'khor bris nas /
ji lta ba bzhin du gshegs su gsol bar bya ba dang /
rang gi lus la bcug pa byas nas de'i rjes thogs nyid la zhes bya ba'i don to /
bcom ldan 'das zhes bya ba ni rnam par snang mdzad do / /
de bzhin gshegs pa ni de bzhin gshegs pa thams cad ces bya ba'i don to / /
mtha' yas mu med pas mthar thug cing zhes bya ba la de la mtha' yas ba ni chos kyi dbyings dang /
nam mkha'i dbyings so / /
de nyid ni mu med pa ste /
mtha' yas pa yang yin pas na mtha' yas mu med pa'o / /
mtha' yas pa dang mu med pa de nyid ni mthar thug pa ste /
rdzogs pa gang yin pa de ni mtha' yas mu med pas mthar thug pa'o / /
de'i chos gang yin zhe na mu med pa'i mthar thug pa'i chos nyid dang ldan pas zhes bya ba gsungs te /
mu med pa ni ji skad du bshad pa'i chos kyi dbyings dang /
nam mkha'i dbyings te /
de'i mthar thug pa ni chos kyi dbyings dang /
nam mkha'i dbyings khyab pa'i chos nyid 'di mnga' bas na mu med cing mthar thug pa'i chos dang ldan pa zhes bya ba ste /
longs spyod rdzogs sku dang /
sprul pa'i sku dag gis 'gro ba sems can rnams kyi don mdzad pa'i phyir /
thams cad du song ba zhes bya ba'i don to / /
yang cho ga 'di mthar thug par byin gyis brlab pa'i phyir /
shes rab kyi pha rol tu phyin pa'i tshul 'di bshad do zhes bya bar sbyar te /
yang zhes bya ba ni bshad zin te /
ci'i phyir bshad ce na /
'di zhes bya ba la sogs pa gsungs te /
cho ga 'di zhes bya ba ni bshad ma thag pa'i rtog pa bco lnga ste /
mthar thug pa ni yongs su rdzogs par 'di dag gis bshad pa'o / /
de'i byin gyis brlab pa ni slob dpon gcig gis phyi ma'i mthar thug pa med pa'i bar du gdul bya rnams kyi mngon par 'dod pa'i don rdzogs par bya ba'i phyir bzhag pa'o / /
chos kyang yin la thams cad kyang yin pas na /
chos thams cad de /
rtog pa bco lnga'i mthar thug pa'o / /
de rnams kyi mnyam pa nyid ni de bzhin nyid de /
dkyil 'khor la sogs pa'i tshul gyis kyang phyi ma'i mthar thug pa'i bar du mi phyed pa'i 'gro ba'i don gyi bya ba'o / /
de'i mthar thug pa ni yongs su rdzogs pa ste /
dpag tu yod cing yongs su chad pa'i gzhung gis yang dag par bsdus nas /
yang dag par bsres te bshad pa'o / /
de'i byin gyis brlab pa ni rdo rje lta bu'i shes rab kyi pha rol tu phyin pa'i tshul gang gis bstan par byas par gyur pa de ni chos thams cad kyi mnyam pa nyid kyi mthar thug pas byin gyis brlab pa rdo rje ste /
ming de skad ces bya ba'i shes rab kyi pha rol tu phyin pa'i tshul ston par mdzad pa'o / /
'di zhes bya ba ni blo la bzhag nas smras pa'o / /
bshad do zhes bya ba ni gsungs pa'o / /
de nyid gang zhe na shes rab kyi pha rol tu phyin pa mtha' yas pa nyid pas zhes bya ba la 'dir shes rab kyi pha rol tu phyin pa zhes bya ba ni chos thams cad bdag med pa'i ye shes dang /
byang chub kyi sems chen po'i mtshan nyid can no / /
de yang thams cad du song ba yin te /
de bas na shes rab kyi pha rol tu phyin pa mtha' yas pa yin la /
de'i dngos po nyid ni mtha' yas pa nyid de /
des de bzhin gshegs pa thams cad mtha' yas pa nyid du gyur pa yin te /
'dir de bzhin gshegs pa ni de bzhin gshegs pa'i rigs thams cad dang de bzhin gshegs pa thams cad yin la /
de rnams kyi mtha' yas pa nyid ni nam mkha'i khams thams cad du rtag tu zhugs pa'i sku dang gsung dang thugs rdo rje nyid do / /
chos bdag med pa'i ye shes dang /
ye shes las byung ba'i de bzhin gshegs pa thams cad dang de bzhin gshegs pa'i rigs rnams kyi gdul bya'i dbang gi phyir phyi ma'i mthar thug pa med pa'i nam mkha' khyab par mdzad ces bya ba'i don to / /
shes rab kyi pha rol tu phyin pa ni 'dir nam mkha' dang mnyam pa'i ye shes dang /
sbyin pa'i pha rol tu phyin pa'o / /
de'i mu med pa nyid ni rnam par thar pa'i sgo mtshan ma med pa'i rang bzhin te /
des de bzhin gshegs pa thams cad rdo rje thams cad mu med pa nyid du 'gyur te /
rdo rje yang yin la /
thams cad kyang yin pas na rdo rje thams cad de /
rin po che'i rigs kyi ngo bo nyid kyi sangs rgyas dang /
byang chub sems dpa' rnams so / /
'di skad ces ston pa yin te /
sbyin pa'i pha rol tu phyin pa ni thams cad du song ba yin la /
sbyin pa'i pha rol tu phyin pa thams cad du song ba de'i phyir de'i tshul las skyes pa'i rdo rje rin chen gyi rigs ni mu med par gyur pa yin te /
mtha' yas pa'i rgyu las byung ba'i phyir ro / /
shes rab kyi pha rol tu phyin pa du ma nyid ces bya ba la 'dir shes rab kyi pha rol tu phyin pa ni rang bzhin gyis dag pa'i chos nyid kyi ye shes so / /
de yang dkyil 'khor la sogs pa rnam par dag pa'i ye shes kyi dbye bas mtha' yas pa'i rang bzhin can no / /
de bas na de ni du ma nyid yin pa'i phyir ro / /
shes rab kyi pha rol tu phyin pa du ma nyid des chos thams cad du ma nyid du gyur pa yin te /
chos kyang yin la thams cad kyang yin pas na chos thams cad de /
pad+ma'i rigs kyi ngo bo nyid do / /
de rnams kyi dkyil 'khor gyi de kho na nyid la sogs pa'i dbye bas du ma nyid dam sna tshogs par gyur pa yin te /
rnam par dag pa'i ye shes sna tshogs pa'i rgyu nyid kyis na sna tshogs pa'i rnam par dag pa'o zhes bya ba'i don to /
shes rab kyi pha rol tu phyin pa mthar thug pa med pa nyid pas zhes bya ba la 'dir shes rab kyi pha rol tu phyin pa ni rnam par thar pa'i sgo rang bzhin gyis 'od gsal ba dang /
brtson 'grus kyi pha rol tu phyin pa nyid de de las thams cad mthar thug pa med pa nyid du gyur pa'o / /
de yang las kyang yin la thams cad kyang yin pas na las thams cad de /
brtson 'grus kyi pha rol tu phyin pa'i las rnams dang las kyi rigs kyi dkyil 'khor la sogs pa'i de kho na nyid do / /
de rnams kyi mthar thug pa med pa ni /
phyi ma'i mtha'i mur thug pa med par sprul pa rnams kyis 'gro ba rnams kyi don mdzad par gyur pa'o / /
gang la la zhes bya ba ni go sla'o / /
de sangs rgyas dang /
byang chub sems dpa' spyod pa mthar thug pa med pa'i phyir te zhes bya ba longs spyod rdzogs pa'i sku dang /
sprul pa'i sku dag gis 'gro ba'i don gyi mthar phyin te /
shes rab kyi mthar thug pa'i rtogs pa thob pa'o / /
ji lta zhe na /
sgrib pa thams cad zad pa'i mthar phyin pa nyid kyis zhes bya ba gsungs te /
sgrib pa thams cad ni bshad zin to / /
de rnams kyi zad pa'i mthar thug pa ni lhag ma med par spangs pa'o / /
de'i dngos po ni sgrib pa thams cad zad pa'i mthar thug pa nyid de des de bzhin gshegs pa nyid dam rdo rje 'dzin pa nyid myur du 'grub par 'gyur ro / /
de nas zhes bya ba ni 'das ma thag pa ston pa'i tha tshig go / /
de bzhin gshegs pa thams cad ces bya ba la sogs pa ni go bar zad do / /
sems can zhes bya ba la sogs pa la /
sems can yang yin la chen po yang yin pas na /
sems can chen po ste thog ma dang tha ma med pa'o / /
rigs thams cad kyi mdo sde yin pas na rdo rje'i mdo sde'o / /
de byin gyis brlabs pa ni brtan par byas pa ste sngar bshad pa'i tshul gyis slob dpon gcig nas gcig tu brgyud pa ste /
rgyun mi 'chad par bzhag pa'o / /
gang gis byin gyis brlabs she na /
sangs rgyas rdo rje 'dzin kun gyis / /
zhes bya ba gsungs te /
rdo rje 'dzin pa ni rdo rje sems dpa' la sogs pa'i byang chub sems dpa' rnams te /
de dag dang lhan cig tu bzhugs pa nas /
sangs rgyas rdo rje 'dzin kun gyis / /
zhes bya ba ste /
des byin gyis brlabs pa'o / /
sangs rgyas rdo rje 'dzin pa dang bcas pa de rnams kyis byin gyis brlabs pas cir 'gyur zhe na /
'bras bu yod pas zhes bya ba gsungs te /
gdul bya rnams kyi byang chub sems la sogs pa rdzogs par byed pa nges pa nyid yin pas na 'bras bu yod pa'o / /
'dis sems can rnams 'dul bas 'dul ba ste /
sangs rgyas nyid dam rdo rje 'dzin pa nyid la rab tu 'jog pa zhes bya ba'i don to / /
'dul ba yang yin la mchog kyang yin pas na 'dul ba'i mchog go / /
cho ga'i rgyal po zhes bya ba la sogs pa ni go bar zad do / /
sangs rgyas kun gyis gsungs pa bzhin / /
zhes bya ba ni de bzhin gshegs pa thams cad kyis ji skad du gsungs pa'i gzhung dang don sgrub par byed cing /
gang zhig 'dzin par byed pa de dag ni ji skad du gsungs pa'i dngos grub rnams thob par 'gyur te gzhan du ni ma yin no / /
de skad ces bya ba ni 'das ma thag tu gsungs pa'o / /
rdo rje can ni rdo rje sems dpa' ste /
des gsungs pa'o / /
kun gyi mchog ni dam par 'gyur ba'o / /
sangs rgyas thams cad ni 'jig rten gyi khams thams cad kyi rdul phra rab dang mnyam pa'o / /
sras bcas kun ni byang chub sems dpa'i 'khor gyi dkyil 'khor dang bcas pa ste /
de dag thams cad kyis mngon par bstod do zhes bya bar sbyar ro / /
ci'i phyir rdo rje sems dpas bshad pa la mngon par bstod ce na /
gsang ba grub phyir zhes bya ba gsungs te /
phyag rgya chen po dang /
gsang sngags kyi dngos grub ni /
gsang ba'i dngos grub ste /
de'i don la mngon par bstod par gyur pa'o / /
'di skad du ston par gyur te /
bcom ldan 'das rdo rje sems dpas dkyil 'khor bco lnga'i sgrub pa'i tshig gang zhig gsungs pa ste /
de rnams ni phyag rgya chen po la sogs pa'i gsang ba sgrub pa'i phyir de bzhin gshegs pa byang chub sems sems dpa'i 'khor gyi dkyil 'khor dang bcas pa de rnams kyis rjes su yi rang bar mdzad pa ste /
sangs rgyas kyi gsung nyid du bstan pa'i phyir ro / /
de yang ji lta bu zhe na /
gdul bya rnams kyis rdo rje sems dpas gsungs pa 'di ni de bzhin gshegs pa sras dang bcas pa rnams kyis sangs rgyas nyid kyi gsung nyid du zhal gyis bzhes par mdzad pa yin no zhes nges pa bskyed nas /
'jug par gyur na phyag rgya chen po la sogs pa'i dngos grub rnams 'grub par 'gyur ba yin no / /
phyi dang nang gi yul gnyis su spangs pa'i don yang zhes bya ba ni stong phrag brgya la sogs pa dang /
tshul sgo brgya lnga bcu par gsungs te /
smos pa tsam las gsal bar ma bshad pa rnams so / /
gsal bar bshad pa zhes bya ba ni gsang ba'i don rnams kyang 'dir ma gsang bar bstan pa'i don to / /
shes rab kyi pha rol tu phyin pa'i tshul zhes bya ba ni ji skad du gsungs pa rnams so / /
de rdzogs so zhes bya ba ni mthar phyin pa ste /
kun gzhi'i rnam par shes pa yongs su gyur pa'i mtshan nyid can me long lta bu'i ye shes kyi ngo bo nyid ston pa'i tshul dang /
ngo bo nyid kyi sku dang /
rnam par thar pa'i sgo stong pa nyid dang /
byang chub kyi sems chen po dang /
phyag rgya chen po ston pa'i tshul gyis so / /
rgyal ba zhes bya ba nas shes rab kyi pha rol tu phyin pa'i don gyi snying po zhes pa 'di kho nar zad pas 'di mi shes bzhin don shes par smra bar bkag pa'o / /
byang chub sems dang rgya chen shes rab pha rol phyin 'byung ba'i / /
rgyud 'di bshad byas bdag gis dge ba tshad med gang bsags shing / /
shes rab pha rol phyin la kun dga'i snying pos dge bskyed pas / /
'jig rten ma lus khyab bdag chen po rdo rje 'dzin gyur cig / /
dpal mchog dang po las gsang ba'i shes rab kyi pha rol tu phyin pa 'byung ba zhes bya ba /
dum bu dang po'i phyag rgya bshad pa rdzogs so // //
sngags dgongs sgra yi tshig don rtogs dka' las / /
blo gros brtson sogs rgyu dang mi ldan zhing / /
don bzhin sgrub pa phal cher 'das pa na / /
nus gzhan bdag la spro ba'i sems med kyang / /
mya ngam gnas kyi dpag bsam shing 'dra yi / /
snyigs dus mtha' 'khob gnas su rje rgyal 'khrungs / /
chos don lhur mdzad kun la thugs brtse bas / /
don 'di bsgrub phyir bla ma'i bka' yis bskul / /
rje yi bka' las mi 'da' gtsor bgyis te / /
bka' drin blan zhing ci nas mnyes bya dang / /
yongs la phan dgongs rgya chen bsgrub pa'i phyir / /
sngon mkhas rjes 'brangs rtsol ba gtugs te bsgyur / /
de bas chos rjes 'brang ba'i dam pa rnams / /
yang dag don btsal rjes su mos blo yis / /
chos mchog @## / /
de ltar shes rab kyi pha rol tu phyin pa'i dum bur /
bcom ldan 'das rdo rje 'chang chen po dpal mchog dang po kun gzhi rnam par shes pa'i gnyen po / /
byang chub kyi sems phyag rgya chen po'i ngo bos thams cad du khyab par bstan nas /
da ni dum bu gnyis pa rtsa ba'i rgyud du rdo rje 'chang chen po dpal mchog dang po / /
nyon mongs pa can gyi yid kyi gnyen po nam mkha' dang mnyam pa nyid kyi ye shes kyi ngo bo chos thams cad kyi mtshan nyid la mngon par zhen pa dang bral ba'i ngo bo nyid kyis sbyin pa'i pha rol tu phyin pa dang /
dam tshig gi phyag rgya'i mtshan nyid can gang yin pa de gdul bya rnams kyis mngon du bya ba'i phyir /
de nas zhes bya ba la sogs pa gsungs te /
de nas zhes bya ba'i sgra ni snga ma bzhin te bcom ldan 'das 'dod pa'i khams thams cad kyi /
gzhan 'phrul dbang byed kyi lha'i rgyal po'i gzhal yas khang na /
lag na rdo rje la sogs pa'i byang chub sems dpa' rnams kyis yongs su bskor te bzhugs pa na /
de'i rjes thogs nyid la shes rab kyi pha rol tu phyin pa'i sgo 'di gsungs pa yin no / /
bcom ldan 'das zhes bya ba la sogs pa ni bshad zin to / /
de bzhin gshegs pa yang yin la thams cad kyang yin pas de bzhin gshegs pa thams cad de /
'jig rten gyi khams thams cad kyi rdul phra rab dang mnyam pa'i sangs rgyas dang /
byang chub sems dpa' rnam par smin pa'i sku'i rang bzhin can thams cad do / /
de rnams kyi gsang ba'i chos nyid ni dkyil 'khor la sogs pa'i de kho na nyid bcu'i nges pa mkhyen pa ste /
de brnyes pas de bzhin gshegs pa thams cad kyi gsang ba'i chos nyid brnyes pa zhes bya'o / /
chos thams cad spros pa med pa zhes bya ba ni /
sangs rgyas rnams kyi rnam par smin pa'i sku'i mnyam pa nyid kyi ye shes nyon mongs pa can dang bral ba dang /
chos thams cad mtshan ma med pa'i rnam par thar pa'i sgo ste /
de rnams la spros pa 'di yod pa ma yin pas spros pa med pa ste /
rtog pa thams cad dang bral ba'i sbyin pa'i pha rol tu phyin pa'i ngo bo nyid ces bya ba'i tha tshig go / /
yang zhes bya ba ni dum bu dang po shes rab kyi pha rol tu phyin pa bstan pa la ltos nas yang zhes bya ba'i sgra smos pa yin te /
yang shes rab kyi pha rol tu phyin pa 'di gsungs so zhes bya bar sbyar ro / /
'di zhes bya ba ni /
blo la gnas pa ste /
'og nas bshad pa'i bde ba chen po zhes bya ba la sogs pa gsungs pa'o / /
bde ba yang yin la chen po yang yin pas na bde ba chen po ste /
sbyin pa'i pha rol tu phyin pa'i ngo bo nyid nam mkha' dang mnyam pa nyid kyi ye shes te /
mi 'gyur bde ba kun grub pas / /
bde ba chen po zhes bshad do / /
zhes gsungs pa yin no / /
de nyid gzung ba dang 'dzin pa'i rnam par rtog pa rnams kyis mi shigs pas na rdo rje'o / /
de nyid ni dkyil 'khor la sogs pa'i rgyur gyur pas na dam tshig ste /
de las dkyil 'khor la sogs pa nges par 'byung ba'i phyir te /
de skad ces bya ba gsungs pa'o / /
de ji lta bu zhe na /
don yod zhes bya ba la sogs pa gsungs te /
don yod pa ni 'bras bu yod pa'o / /
rdo rje chos nyid ni rgyu'o / /
don yod pa yang yin la rdo rje chos nyid kyang yin pas na rdo rje chos nyid de /
dkyil 'khor la sogs pa'i de kho na nyid nges par rdzogs zhes bya ba'i tha tshig go / /
de yang ji lta bu zhe na /
shes rab kyi pha rol tu phyin pa zhes bya ba la sogs pa gsungs te /
'dir shes rab kyi pha rol tu phyin pa ni nam mkha' dang mnyam pa nyid kyi ye shes so / /
de'i sgo ni 'jug pa'i thabs te thos pa dang bsam pa dang bsgom pa'i rang bzhin can gyi ye shes gang gis rtogs shing mngon sum du byed pa de la de skad ces bya'o / /
de yang ji lta bu zhe na /
dpal mchog dang po zhes bya ba gsungs te /
mchog ni phul du byung ba'o / /
dang po ni bskal pa bzang po la sogs pa thog mar gnas pa'o / /
mchog kyang yin la dang po yang yin pas na mchog dang po'o / /
'di nyid gsungs pa ni /
thog ma tha ma med ces bya ba yin te /
de la dang po ni thog mar byung ba'o / /
tha ma ni dus tshigs med pa can gyis 'jig pa'o / /
gang la thog ma dang tha ma med pa de ni thog ma dang tha ma med pa ste /
mnyam pa nyid kyi ye shes kyi ngo bo chos kyi dbyings so / /
dbus mchog ces bya ba dbus kyang yin la /
mchog kyang yin pas na dbus mchog ste /
dngos po dang dngos po med par rtag pa dang bral ba nam mkha' dang mnyam pa nyid kyi ye shes yin no zhes ston to / /
gsungs zhes bya ba ni bka' stsal pa'o / /
'di skad ston te /
bcom ldan 'das rnam par snang mdzad thog ma dang tha ma med pa'i nam mkha' dang mnyam pa'i ye shes mngon du byed pa'i rgyur gyur pa dang /
sku de thob pa'i rgyur gyur pa'i shes rab kyi pha rol tu phyin pa'i sgo ston par mdzad pa'o / /
byang chub sems dpa' chen po rnams kyi 'dod chags chen po'i dngos grub ces bya ba la sogs pa la 'dod chags kyang yin la chen po yang yin pas na /
'dod chags chen po ste /
chos bdag med pa la chags pa dang /
de'i rgyu mthun pa las byung ba'i rdo rje sems dpa'i sku'o / /
de yang /
'dod chags chen po bcom ldan 'das / /
dngos grub kun la rjes su dgyes / /
rdo rje sems dpa'i phyag rgya 'di / /
'od zer dmar po sna tshogs 'bar / /
zhes gsungs pa yin no / /
de'i dngos grub kyi mchog ni 'dod chags chen po'i dngos grub kyi mchog ste /
dpal rdo rje sems dpa'i dngos grub dang /
de'i rigs kyi dngos grub ni 'dod chags chen po'i dngos grub bo / /
byang chub chen po'i rang bzhin gyi sems dpa' ni sems dpa' chen po ste /
mi bskyod pa'i rang bzhin can gyi sems dang sems las byung ba rnams so / /
de rnams kyis phyag rgya chen po la sogs pa'i rang bzhin can gyi dngos grub gdul bya'i skye bo rnams kyi rgyud la phyag rgya chen po la sogs pa bskyed pa gang yin pa de ni bde ba chen po'i dngos grub kyi mchog dam pa la 'jug par 'gyur te /
rgyu'i ngo bor zhal gyis bzhes par mdzad pa'o / /
bde ba chen po bshad zin to / /
der rdzogs pa ni bde ba chen po'i dngos grub kyi mchog grub pa'o / /
'di skad ston te /
rdo rje sems dpa'i phyag rgya chen po'i dngos grub dam pa ni /
rdo rje sems dpa'i gzugs brnyan dang mtshungs par bsgom pa'i dngos grub des gnyis su med pa'i ye shes kyi ngo bo bde ba chen po'i ngo bor gdul bya rnams gyur pa'o / /
'dis ni rdo rje sems dpa'i dkyil 'khor ston to / /
bde ba chen po'i dngos grub dam pa zhes bya ba la bde ba chen po ni gnyis su med pa'i ye shes te /
de rdzogs shing rtogs pa ni byang chub sems dpa' chen po rnams kyi bde ba chen po'i dngos grub dam pa zhes bya ste /
bla na med pa yang dag par rdzogs pa'i byang chub kyi rang bzhin can gyi sems dang sems las byung ba gang yin pa de la bde ba chen po'i dngos grub kyi dam pa zhes bya'i nyan thos dang /
rang byang chub kyi rang bzhin ni ma yin no / /
byang chub sems dpa' chen po rnams kyis de bzhin gshegs pa thams cad kyi byang chub chen po ni /
de bzhin gshegs pa thams cad kyi byang chub chen po dang /
byang chub chen po'i rgyur gyur pa ste /
byang chub chen po'i dkyil 'khor ro / /
de'i dngos grub kyi mchog ni de bzhin gshegs pa'i phyag rgya chen po la sogs par rdzogs par 'gyur ba ste /
de'i don du 'jug pa zhes bya ba ni /
bla na med pa yang dag par rdzogs pa'i byang chub kyi rang bzhin dmigs pa med pa'i snying rje chen po'i ngo bo'i sems dang sems las byung ba mkhyen nas /
cha mnyam pa la spyod pa'i sems can rjes su gzung ba'i phyir /
de bzhin gshegs pa'i dkyil 'khor la sogs pa bskyed par mdzad la /
des kyang gdul bya rnams de bzhin gshegs pa'i phyag rgya chen po la sogs pa'i dngos grub tu 'gyur ro zhes bya ba ste /
'dis ni de bzhin gshegs pa'i dkyil 'khor gyi dngos grub ston to / /
byang chub sems dpa' chen po de bzhin gshegs pa thams cad kyi byang chub chen po'i dngos grub kyi dam pa ni bshad zin to / /
de bdud chen po'i stobs thams cad rab tu 'joms pa'i dngos grub kyi dam pa la 'jug pa ni /
bdud chen po yang yin la thams cad kyang yin pas na bdud chen po thams cad de /
mtho ris dang thar pa'i dge ba'i srog gi bar du gcod par byed pa drag po la sogs pa 'khor dang bcas pa'o / /
de rnams rab tu 'joms pa ni rdo rje rigs kyis de gzhom pa la sogs pa la 'jug pa skrag par mdzad nas /
gdug cing gtum pa nyid las bzlog pa'o / /
de'i dngos grub kyi mchog ni phyag rgya chen po la sogs pa rdzogs pa'o / /
'di skad ston te gang gi tshe sems can gdug cing gtum pa rnams kyi don du de bzhin gshegs pa'i rang gi ngo bo zhi ba'i tshul gyis mdzad par mi spyod pa de'i tshe /
rdo rje'i rigs sprul nas des gdug cing gtum pa rnams skrag par mdzad de /
sdig pa las bzlog nas rdo rje rigs kyi phyag rgya chen po la sogs pa'i dngos grub bskyed par mdzad pa ste /
'dis ni rdo rje rigs kyi dkyil 'khor gyi don bstan to / /
bdud thams cad rab tu 'joms pa'i dngos grub kyi mchog ni bshad zin to / /
de ni byang chub sems dpa' chen po rnams kyi khams gsum ma lus pa'i bdag po'i dngos grub la 'jug par gyur pa ni phyogs bcu na 'dod pa dang gzugs dang gzugs med pa'i khams kyi ngo bor gnas pa ni khams gsum ma lus pa ste khams gsum thams cad do / /
der bdag por gyur pa ni khams gsum pa na spyod pa'i nyon mongs pa bag chags dang bcas pa spong ba rang dbang du gyur pa'o / /
de'i dngos grub kyi mchog ni 'gro ba thams cad 'dul ba'i ting nge 'dzin brnyes pa'o / /
'dis ni don 'di skad ston te /
gang gi tshe sems can gdug cing gtum par ma gyur pa de rnams kyi don rdo rje rigs kyi tshul gyis mdzad par mi spyod pa de'i tshe /
rang bzhin gyis dag pa'i ting nge 'dzin gyis de rnams la yang dag pa'i lam legs par ston par mdzad la /
de las de rnams 'gro ba 'dul ba'i phyag rgya chen po la sogs pa'i dngos grub bsgrubs par gyur pa ste /
'di ni 'phags pa spyan ras gzigs dbang phyug gi dkyil 'khor gyi don bstan pa yin no / /
byang chub sems dpa' chen po'i khams gsum ma lus pa'i bdag po'i dngos grub kyi mchog ni bshad zin to / /
ma lus shing lus pa med pa'i bde ba chen po'i dngos grub kyi mchog la 'jug par 'gyur ro zhes bya ba la /
sems can gyi khams ma lus shing lus pa med pa zhes bya ba ni bshad zin to / /
de rnam par sbyong ba ni sgrib pa thams cad sbyangs pa ste /
nyon mongs pa'i sgrib pa dang /
chos kyi sgrib pa dang /
las kyi sgrib pa spangs pas yang dag par sbyangs pa'o / /
de'i don du 'jug pa ni mngon par 'dod pa'o / /
de'i rdzogs pa'i rgyu'i rgyur gyur pa de la 'jug pa ji skad bshad pa'i dngos grub kyi mchog la 'jug pa ste /
de ji skad bshad pa'i dngos grub sems can gyi khams sbyong ba la brtson zhing skyed par mdzad pa'i rgyu'i ngo bor gyur pa'o zhes bya ba'i tha tshig go / /
ji lta bu'i byang chub sems dpa' chen po rnams kyi zhe na /
rtag tu 'khor bar 'jug pa rnams kyi zhes bya ba ste /
skad cig re re zhing sems can rnams rnam par sbyang bar bya ba'i phyir /
'khor ba mtha' med par yongs su mi 'dor ba'i thugs dang ldan pa rnams kyi'o / /
brtson 'grus chen po rnams kyis zhes bya ba la /
brtson 'grus ni dge ba'i chos la mngon par spro ba'i brtson pa chen po gang la mnga' ba de ni brtson pa chen po ste /
brtson 'grus chen po dang ldan pa de rnams kyis 'khor ba ji srid par khams gsum pa'i rgya mtsho chen po las sems can rnams sgrol ba la sbyor bar mdzad do zhes bya ba'i tha tshig go / /
sems can gyi khams ma lus shing lus pa med pa rnams yongs su skyob pa zhes bya ba ni kun nas yongs su skyob par mdzad pa ste /
phyogs bcu'i sems can gyi khams ma lus pa dmyal ba la sogs pa'i 'jigs pa las bzlog cing thar bar mdzad pa'o / /
phan pa thams cad ni ma 'ongs pa'i dus na rnam par smin pa bde bar gyur pa'i las so / /
bde ba thams cad ni lus 'di nyid kyis bde ba myong ba dang /
bsam gtan las byung ba'i yid kyi bde ba'o / /
ji skad du bshad pa'i phan pa dang bde ba thams cad kyis yongs su skyob pa ni /
phan pa dang bde ba thams cad kyis yongs su skyob pa ste /
des sems can gyi khams mchog tu bstan cing bde ba la rab tu sbyor ba'o / /
de gang zhe na /
bde ba chen po'i dngos grub ste /
sangs rgyas nyid dang rdo rje 'chang ba nyid thob pa'o / /
de'i don du 'jug pa ni ji skad du bshad pa grub pa'o / /
'di skad ston te /
gang gi tshe gdul bya'i sems can gyi khams brtson 'grus zhan pa rnams 'jig rten dbang phyug gis rang bzhin gyis dag pa'i ting nge 'dzin la 'jog par mi nus pa de'i tshe /
thugs rje chen po'i gzhan gyi dbang gis phyi ma'i mtha' med pa'i 'khor bar gdul bya'i sems can gyi khams bya ba grub pa'i ye shes kyis sangs rgyas nyid dang /
rdo rje 'chang ba nyid la nges par sbyor ba ste /
'dis ni nam mkha'i snying po'i dkyil 'khor gyi don bstan pa yin no / /
de ci'i phyir zhe na zhes bya ba ni rgyu gang gi phyir te /
gdul bya'i sems can gyi khams le lo can gdul ba la rab tu sbyor ba'i phyir rnal 'byor pa thugs rje chen po'i gzhan gyi dbang gis 'khor ba phyi ma'i mtha' med par gnas par byed do zhes bstan par bya ba'i phyir /
ji srid ces bya ba la sogs pa gsungs te /
'khor bas na 'khor ba ste /
sems can gyi 'jig rten dang /
de'i gnas snod kyi 'jig rten no / /
der gnas pas na 'dug par gyur pa'i tshe ste 'dug par gyur pa ni gnas par mdzad pa ste /
mi gnas pa'i mya ngan las 'das pa'i tshul gyis so / /
'dug par gyur pa de yang su zhig yin zhe na /
mkhas mchog ces bya ba smos te /
mkhas pa ni gzi can te /
shes rab kyi pha rol tu phyin pa dang /
thabs kyi mes nyon mongs pa bag chags dang bcas pa'i bud shing nges par sreg par mdzad pa ste /
rdo rje 'chang chen po la sogs pa'i byang chub sems dpa' chen po rnams so / /
mchog ni dam pa'o / /
de srid mtshungs med sems can don / /
zhes bya ba ni /
gdul bya rnams skal ba ji lta ba bzhin du mtshungs pa med cing /
nyan thos dang /
rang sangs rgyas dang /
'jig rten pa'i lha rnams la sogs pa dang 'dra zhing mnyam pa ma yin pa'i sems can gyi dgos pa'i don mya ngan las mi 'da' zhing phung po lhag ma med pa'i mya ngan las 'das pas /
mya ngan las mi 'da' bar don byed cing rdzogs par nus shing spyod par 'gyur ro zhes bya ba'i don to / /
de bas na 'khor ba'i gnas su mkhas pa'i mchog de rnams 'dug par 'gyur ba yin no / /
bag chags dang bcas pa'i nyon mongs pa'i bud shing bsregs par gyur kyang ji ltar 'khor bar gnas par 'gyur zhe na /
shes rab ces bya ba la sogs pa smos te /
shes rab kyi pha rol tu phyin pa ni bshad zin to / /
phyag rgya chen po la sogs pa'i ngo bo gzugs brnyan dang 'dra ba dang /
rmi lam dang 'dra ba dang /
sprul pa dang 'dra ba la sogs pa nye bar gzung ba ni thabs te shes rab kyi pha rol tu phyin pa dang /
thabs ni shes rab kyi pha rol tu phyin pa'i thabs so / /
de'i ye shes ni rtogs pa'o / /
deng byin gyis brlabs pa ni snga ma'i 'phen shugs te /
dmigs pa med pa'i snying rje chen po thugs rje zhes bya ba'i tha tshig go / /
des sgrub pa ni bskyed pa ste /
mi gnas pa'i mya ngan las 'das pa grub pa bsgrubs so zhes bstan pa yin no / /
ci 'khor ba'i nyes pa des gos par mi 'gyur ram zhe na /
chos kun zhes bya ba la sogs pa gsungs te /
chos kyang yin la kun kyang yin pas na chos kun te /
byang chub kyi sems dang sbyin pa'i pha rol tu phyin pa dang /
shes rab kyi pha rol tu phyin pa dang /
brtson 'grus kyi pha rol tu phyin pa'i ngo bo de rnams kyi rnam par dag pa ni gnyis dang bral ba nyid de /
chos thams cad rnam par dag pa rgyur gyur pa des so / /
ni zhes bya ba ni nges par gzung ba ste /
chos thams cad rnam par dag pa'i phyir zhes bya ba'i don to / /
dngos rnams dag par 'gyur ba yin / /
zhes bya ba la srid pa ni 'khor ba ste /
de dag ni srid pa'i nyes pa dang bral ba'o / /
'khor ba srid du zhes bya ba ni 'khor ba ji srid gnas par ro / /
ni'i sgra ni gang gi phyir zhes bya ba'i don de gang gi phyir mkhas pa'i mchog de rnams chos thams cad rnam par dag pas srid pa rnam par dag par byed par 'gyur ro / /
de bas na 'khor ba'i nyes pa dang bral ba yin no / /
ji ltar na de rnams 'khor ba'i chags pa dang bral bzhin du 'khor bar bzhugs par mdzad ce na /
chags las zhes bya ba la sogs pa smos te /
'dod chags ni rdo rje sems dpa'o / /
sogs pa'i sgras ni de bzhin gshegs pa dang /
rdo rje dang /
pad+ma dang /
nor bu'i rigs rnams bsdu'o / /
'dod chags la sogs pa gang yin pa de ni chags pa la sogs pa ste /
de nyid kyis 'dul bas na chags pa la sogs pas 'dul ba'i 'jig rten sems can khams rnams so / /
'dis sems can gyi khams rnams 'dul bas na 'dul ba ste /
sangs rgyas nyid dang rdo rje 'dzin pa nyid la rab tu 'jog pa'o / /
ci'i phyir 'jig rten rnams chags pa la sogs pas 'dul zhe na /
'jig rten sdig byed la zhes bya ba la sogs pa smos te /
'khor ba thog ma dang tha ma'i mtha' med / /
'dod pa'i srid pa la sogs pa'i rang bzhin can gyi srid pas na 'khor ba yin la /
de bas na 'khor ba thog ma dang tha ma med pa nas srid pa rgyu ba'i tshe rtag tu bud med bsten pa la sogs pa'i sdig pa byed pa'i 'jig rten de rnams sbyang bar bya ba'i phyir /
'khor ba srid du bdag nyid 'dul / /
zhes bya ba yin te /
'dod pa dang gzugs dang gzugs med pa'i srid pa rnams na rtag tu bud med la sogs pa'i yul bsten cing mngon par zhen pa'i sdig pa la 'jug pa rnams bzlog cing sbyang bar bya ba'i don du'o / /
ni zhes bya ba ni nges par gzung ba ste /
de rnams sbyang bar bya ba'i don nyid du zhes bya ba'i don to / /
'dul ba ni mi gnas pa'i mya ngan las 'das pa'i ngo bor byed pa'o / /
'khor ba srid du zhes bya ba ni 'khor ba phyi ma'i mtha' med pa'i bar du'o / /
bdag nyid ces bya ba ni rang gis te mi dmigs pa'i snying rje chen po'i ngo bo nyid byed pa por 'gyur bas mi gnas pa'i mya ngan las 'das pa'i rang bzhin can gyi las kyi ngo bo nyid bdag nyid byed do zhes bya ba'i tha tshig go / /
'dis ni don 'di skad ston te /
gang gi phyir rdo rje sems dpa' la sogs pa'i sgeg pa dang /
zhi ba dang /
drag po dang /
dpa' bo la sogs pa'i nyams kyis 'dul ba'i sems can rnams yod la /
de rnams gdul bar bya ba'i phyir mkhas mchog de rnams bdag nyid rdo rje sems dpa' la sogs pa'i tshul gyis 'khor ba ji srid par mi gnas pa'i mya ngan las 'das pa'i ngo bo nyid du byed do zhes bya ba'i don to / /
gal te de rnams sems can gdul bya'i phyir 'khor ba ji srid par gnas na 'khor ba'i nyes pa 'dod chags la sogs pas ji ltar gos par mi 'gyur zhe na /
ji ltar zhes bya ba la sogs pa smos te ji ltar pad+ma ni rang gi ngo bo nyid kyi kha dog dmar pos nan tan du dmar bas na rab tu dmar ba'o / /
yang zhes bya ba ni kyang zhes bya ba'i don to / /
rab tu dmar ba yang ngo / /
tshon gyis nyes pa zhes bya ba ni zhen pa'i nyes pa ni tshon gyis nyes pa ste /
rdzas gzhan dang 'dres pa'i nyes pa la sogs pa yongs su mi 'dor ba ste /
de ni 'dod chags la sogs pa'i nyes pas gos par mi 'gyur ro / /
de yang tshon yod pa'i ljan ljin la sogs pa'i dri mas gos shing 'bags par mi 'gyur ro zhes bya ba'i tha tshig go / /
de bzhin gnas kyi nyes pa yis / /
'gro phan rnams la mi gos so / /
zhes bya ba la gnas ni khams gsum pa ste /
mi gnas pa'i mya ngan 'das pa'i srid pa'i ngo bo nyid kyis gnas pa'o / /
de'i nyes pa ni 'dod chags la sogs pa'o / /
des ma gos pa ni gos par mi 'gyur ro / /
rtag tu zhes bya ba ni rgyun du'o / /
'gro phan rnams la zhes bya ba ni sems can gyi khams thams cad la phan pa thams cad rdzogs par byed pa'i sems dang ldan pa'o / /
'di skad ston te ji ltar pad+ma shin tu dmar zhing chu las skyes su zin kyang /
chu'i 'dam la sogs pa chu'i nyes pas gos shing 'dre bar mi 'gyur ro / /
de bzhin du sems can thams cad smin cing grol bar byed pa'i 'dod chags kyi chags pa'i byang chub sems dpa' rnams 'khor bar skyes su zin kyang 'dod chags la sogs pa'i 'khor ba'i nyes pa rnams kyis gos par mi 'gyur ro / /
yang ji ltar na sems can smin cing grol ba'i 'dod chags kyis chags pa'i byang chub sems dpa' rnams 'khor bar gnas pa na 'khor ba'i nyes pas ji ltar gos par mi 'gyur te /
'dod chags la zhen pa'i sems can gzhan dag dang 'dra bar gos pa kho nar 'gyur ro zhes rtog cing 'di snyam du sems pa de bsal bar bya ba'i phyir /
'dod chags chen po rnam par dag /
ces gsungs te /
'dod chags chen po ni snying rje chen po'o / /
des rnam par dag pa ni 'dod chags chen po rnam par dag pa ste /
gang gi phyir de rnams la dmigs su med pa'i snying rje chen po mnga' ba des ni de rnams la rnam par rtog pa mi mnga' yang /
sngon gyi 'phen pa'i shugs kyis sems can gyi don la 'jug par mdzad de /
de bas na 'dod chags chen po rnam par dag pa'i phyir te /
de rnams la 'dod chags la sogs pa'i 'khor ba'i nyes pa rnam par rtog pa'i rang bzhin can gyis gos par mi 'gyur ro zhes bya ba'i don te /
nyid ces bya ba'i sgra ni nges par gzung ba ste mi gos pa kho na yin no / /
'dis ni sems can thams cad kyang rdo rje sems dpa'i ngo bo nyid yin no zhes ston to / /
bde ba chen po zhes bya ba la bde ba chen po ni bshad zin to / /
gang la bde ba chen po mnga' ba de ni bde ba chen po ste /
'dod chags chen po'i rnam par dag pa nyid kyis rnam par rtog pa'i kun du spyod pa dang shin tu bral ba yin pas ni bde ba che'o / /
'dis kyang de bzhin gshegs pa'i ngo bo nyid yin par bshad do / /
nor che la zhes bya ba ni gdug cing gtum pa'i sems can rnams gdul bar bya ba'i phyir / /
thabs dang shes rab kyis khro bor snang ba'i nor gang la mnga' ba de ni nor che ba'o / /
'dod chags chen po rnam par dag pa nyid kyis rnam par rtog pa dang bral ba de ni nor che ba ste 'dis kyang rdo rje rigs kyi ngo bo nyid yin par ston to / /
khams gsum pa'i dbang phyug ni 'jig rten dbang phyug ste de'i ngo bo nyid yin pas na khams gsum dbang phyug nyid de de thob pa'o / /
'dod chags chen po rnam par dag pa nyid kyis nyon mongs pa bag chags dang bcas pa spangs pa'i phyir 'jig rten dbang phyug nyid brnyes pa ste /
'dis kyang pad+ma'i rigs kyi ngo bor bshad pa yin no / /
sems can don rnams brtan par byed / /
ces pa ni bya ba sgrub pa'i ye shes kyis 'khor ba'i phyi ma'i mtha' ji srid kyi bar du sems can rnams skal ba ji lta ba bzhin du 'dul ba ni sems can gyi don te /
don de mkhas pa'i mchog de rnams mdzad pa'o / /
brtan pa ni mi phyed pa'o / /
de yang don du gnyer pas na don te mkhas pa'i mchog de rnams 'dod chags chen po rnam par dag pa nyid kyis skad cig ma re re zhing sprul pas sems can gyi don rnams mdzad do zhes bya ba'i tha tshig go / /
'dis kyang nor bu'i rigs kyi ngo bo nyid du bshad pa yin no / /
da ni shes rab kyi pha rol tu phyin pa'i sgo ston pa'i phan yon bstan pa'i phyir gang la la zhig ces bya ba la sogs pa gsungs te /
gang la la zhes bya ba ni bud med dam skyes pa'am /
khye'u 'am bu mo gang zhig ji skad du gsungs pa'i shes rab kyi pha rol tu phyin pa'i sgo 'di nyin re zhing nang par langs na 'don pa gzhan gyis bstan pa las ji skad du bstan pa'am /
glegs bam du byed pa'am /
klog par byed pa'am nyan pa ni slob dpon gyis bstan pa ni rna ba'i rnam par shes pa'i rang bzhin gyis 'dzin par byed pa ni thos par byed pa'o / /
thos nas tshig dang don shes par 'gyur ba ma brjed par blo la 'jog par byed pa ni 'dzin pa'o / /
yi dam du blangs nas glegs bam klog par byed pa ni klog pa'o / /
dang zhes bya ba ni bsdus pa'i don yin gyi phyogs gnyis su brtag pa'i don ni ma yin te /
gang gi phyir tshe 'di nyid la dngos grub thob par 'gyur ro zhes gsungs pas so / /
brtag pa'i don du khas blangs nas ni glegs bam bklags pa tsam gyis tshe 'di nyid la dngos grub kyi mchog tu gyur na de ltar mi 'dod de bsgom pa'i rang bzhin can gyi ye shes nyams su len pa med par dngos grub kyi mchog tu 'byung bar mi 'gyur ro zhes bya ba la sogs pas rnal 'byor pa kha ton byed pa la sogs pa la rab tu sbyor ba ni rdo rje 'chang ba la sogs pa'i bde ba dang yid bde ba thob par 'gyur la /
bde ba dang yid bde ba des kyang bde ba chen po rdo rje don yod pa'i dam tshig gi dngos grub ces bya ba dpal rdo rje sems dpa'i phyag rgya chen po'i dngos grub bo / /
khyad par ji lta bu zhe na /
phul du byung ba zhes bya ba ste phyi ma'i mthar thug pa med par gnas pa'o / /
tshe 'dir zhes pa da ltar nyid la bsnyen cing thob par 'gyur ba'o / /
de bzhin gshegs pa thams cad kyi gsang ba chen po'i dngos grub kyi mchog kyang 'grub bo zhes bya ba ni rdo rje sems dpa'i phyag rgya chen po la sogs pa grub pa des kyang /
rnal 'byor pa'i de bzhin gshegs pa thams cad kyis gnyis su med pa'i ye shes kyi dngos grub thob par 'gyur bas na /
de bzhin gshegs pa thams cad kyi gsang ba mchog gi dngos grub bo zhes bya'o / /
rdo rje 'dzin pa chen por 'gyur ro zhes bya ba la chos thams cad kyi de bzhin nyid ni rdo rje chen po'o / /
de 'chang bas na rdo rje 'chang ba chen po ste de bzhin nyid du ro gcig pa'i ye shes kyi ngo bo nyid kyis chos kyi dbyings thog ma dang tha ma med pa'i bdag nyid can rnam par snang mdzad chen po'o / /
de bzhin gshegs pa zhes bya ba ni de bzhin gshegs pa lnga'i ngo bor gyur pa'o / /
'dis ni 'di skad ston te /
rnal 'byor pa shes rab kyi pha rol tu phyin pa klog pa la sogs pa nyams su len pa dang ldan pa ni dpal rdo rje sems dpa'i phyag rgya chen po la sogs pa'i dngos grub thob par 'gyur la /
yang des kyang de bzhin gshegs pa thams cad kyi gnyis su med pa'i ye shes thob cing des kyang rdo rje 'dzin pa chen po nyid dam /
de bzhin gshegs pa nyid thob par 'gyur ro / /
bde ba chen po'i rdo rje ni gnyis su med pa'i ye shes so / /
de nyid ni don yod pa'i dam tshig ste /
rigs lnga po skyed par byed pa'i rgyu'o / /
de bas na ji skad du bshad pa'i dpal mchog dang po dang de thob par byed pa'o / /
de bzhin gshegs pa thams cad kyang yin la bde ba chen po yang yin pas /
de bzhin gshegs pa thams cad kyi bde ba chen po'o / /
de nyid ni mi phyed pas na rdo rje'o / /
shes rab kyi pha rol tu phyin pa'i sgo zhes bya ba ni shes rab kyi pha rol tu phyin pa thob pa'i thabs kyi sgo la shes rab kyi pha rol tu phyin pa'i sgo zhes bya'o / /
de ltar shes rab kyi pha rol tu phyin pa'i sgo'i chos kyi rnam grangs dpal rdo rje sems dpa' la sogs pa'i dkyil 'khor bskyed pa'i rgyur gyur pa bstan nas /
da ni bde ba chen po rdo rje sems dpa'i gzhal yas khang bsgoms pa'i stobs kyis bskyed nas der 'dug ste /
bcom ldan 'das dpal rnam par snang mdzad kyis rang gi rigs sprul par bya ba'i phyir /
rdo rje sems dpa' la ji lta ba bzhin du dbang bskur ba ni /
de nas zhes bya ba la sogs pa'i gzhung gis ston to / /
de nas bcom ldan 'das bde ba chen po rdo rje sems dpa'i gzhal yas khang na bzhugs so zhes bya bar sbyar ro / /
de nas zhes bya ba'i sgra ni de ma thag pa ste shes rab kyi pha rol tu phyin pa'i sgo bstan nas gzhal yas khang sgom pas bde ba chen po rdo rje sems dpa'i gzhal yas khang bskyed pa'i rjes thogs nyid la'o / /
bcom ldan 'das zhes bya ba ni rnam par snang mdzad do / /
'di nyid ji lta bu zhe na /
de bzhin gshegs pa zhes bya ba la sogs pa gsungs te /
de bzhin gshegs pa yang yin la thams cad kyang yin pas de bzhin gshegs pa thams cad de byang chub kyi sems chen po'i rang bzhin gyi sems dang sems las byung ba rnams te /
de rnams kyi rdo rje sems dpa' la sogs pa'i gzugs so / /
yang na de bzhin gshegs pa thams cad kyang yin la rdo rje sems dpa' yang yin pas de bzhin gshegs pa thams cad kyi rdo rje sems dpa' ste /
byang chub chen po'i rang bzhin can gyi mi bskyod pa'i sems dang sems las byung ba'i ngo bo nyid ces bya ba'i tha tshig go / /
des byin gyis brlabs pa ni sngon gyi 'phen shugs so / /
de'i rdo rje ni sems dpa'i rdo rje'o / /
de'i gsang ba'i mchog gi dngos grub ni de bzhin gshegs pa'i rigs su byung ba ste /
de las de byung ba yin pa'i phyir /
de'i cho ga rgyas pa ni de kho na nyid bcu'i bdag nyid can no / /
cho ga rgyas pa des rgyal por gyur zhing 'bar la mdzes pas na /
bcom ldan 'das rnam par snang mdzad la de skad ces bya'o / /
'dis ni de bzhin gshegs pa'i rigs kyi ngo bo nyid du bstan to / /
da ni 'di de bzhin gshegs pa'i rigs kyi ngo bo nyid 'ba' zhig yin par yang ma zad kyi /
rin po che'i rigs kyi rang bzhin yang yin no zhes bstan pa'i phyir de bzhin gshegs pa thams cad kyi zhes bya ba la sogs pa gsungs te /
de bzhin gshegs pa yang yin la thams cad kyang yin pas de bzhin gshegs pa thams cad de nam mkha' dang mnyam pa nyid kyi ye shes kyi ngo bo sbyin pa'i pha rol tu phyin pa'i rang bzhin can gyi sems dang sems las byung ba ste /
de rnams kyi sku dang gsung dang thugs rdo rje thams cad de las byung ba'i rin po che'i rigs kyi sku dang gsung dang thugs rdo rje'o / /
de nyid ni gsang ba don yod pa'i sems can thams cad kyi bsam pa yongs su rdzogs par byed pa brtan zhing mi phyed pa'i phyag rgya yin pas na /
gsang ba'i don yod pa'i phyag rgya bstan pa ste /
phyag rgya de rnams kyis sku dang gsung dang thugs rdo rje thams cad rgyas btab pa gang yin pa de la de skad ces bya'o / /
'dis ni bcom ldan 'das rnam par snang mdzad rin po che'i rigs kyi ngo bo nyid yin par ston to / /
da ni pad+ma'i rigs kyi ngo bo nyid kyang yin no zhes bstan par bya ba'i phyir /
de bzhin gshegs pa zhes bya ba la sogs pa gsungs pa ste /
shes rab kyi pha rol tu phyin pa ni so sor rtog pa'i ye shes kyi rang bzhin can gyi sems dang sems las byung ba'o / /
de rnams kyi dam tshig chen po thams cad ni pad+ma'i rigs so / /
nam mkha'i khams thams cad khyab pas na chen po nyid do / /
gzugs thams cad kyi ngo bo nyid yin pas na dam tshig chen po thams cad do / /
phyag rgya'i dam tshig ces bshad do zhes gsungs pas so / /
der bzhugs pa ni pad+ma'i rigs su gtogs par gyur pa'o / /
ci'i phyir der zhugs she na /
chos nyid kyi ye shes thugs su chud pa la rab tu gnas pa zhes bya ba gsungs te /
gang gis rang bzhin gyis rnam par dag pa'i chos nyid kyi ye shes thugs su chud cing mngon sum du mdzad par gyur pa de ni chos nyid kyi ye shes thugs su chud pa'o / /
de la rab tu gnas pa ni phyi ma'i mtha' thug pa med par rnam par mi rtog pa'i tshul gyis bzhugs pa'o / /
'dis ni pad+ma'i rigs kyi ngo bo nyid yin par bstan to / /
de ltar bcom ldan 'das pad+ma'i rigs kyi ngo bor bstan nas /
da ni las kyi rigs kyi ngo bo nyid du bstan par bya ba'i phyir /
de bzhin gshegs pa thams cad kyis zhes bya ba la sogs pa gsungs te /
de bzhin gshegs pa thams cad ni brtson 'grus kyi pha rol tu phyin pa dang /
bya ba sgrub pa'i ye shes kyi ngo bo nyid rang bzhin gyis 'od gsal ba'i sems dang sems las byung ba ste /
de rnams kyis bya ba sna tshogs so / /
de las skyes pa'i dge ba'i las te de'i las ni sangs rgyas mchod pa dang /
sems can rnams kyi don byed pa'o / /
las des dus gsum ste 'das pa dang /
ma 'ongs pa dang /
da ltar gyi dus rnams su 'jig rten gyi khams ma lus pa gang dag gnas par gyur pa dang gnas par 'gyur ba dang /
gnas pa gang yin pa de rnams la spros pa ni khyab pa'o / /
de nyid las kyi mtha' ste las su gyur pa gang yin pa de la de skad ces bya'o / /
bcom ldan 'das ni de bzhin gshegs pa rnam par snang mdzad chen po'o / /
'dir bcom ldan 'das rnam par snang mdzad nyid rnam par snang mdzad chen po yin gyi rgyu la 'bras bur nye bar btags nas rdo rje 'dzin pa chen po la mi bya'o / /
de ci'i phyir zhe na /
rdo rje 'chang chen po 'di'i 'og nas logs shig tu bstan pas so / /
'dis kyang bcom ldan 'das las kyi rigs kyi ngo bo nyid du bstan to / /
de ltar bcom ldan 'das kyi khyad par bstan nas /
bde ba chen po rdo rje 'dzin pa'i bzhugs gnas kyi gzhal yas khang gi khyad par bstan par bya ba'i phyir /
zla ba phyed pa du ma la rab tu gnas pa zhes bya ba la sogs pa gsungs te /
zla ba phyed pa du ma ste mang por rab tu gnas pa'i gnas gang yin pa de ni zla ba phyed pa du ma rab tu gnas pa zhes bya'o / /
rdo rje rin po che yang yin la chen po yang yin pas na rdo rje rin po che chen po ste /
rdo rje rtse lnga pa'i rtse mo la yid bzhin gyi nor bu rin po che yod pa'o / /
zla ba phyed pa rab tu gnas pa yang yin la rdo rje rin po che yang yin pas zla ba phyed pa du ma rab tu gnas pa'i rdo rje rin po che chen po'o / /
de rnams kyi 'od zer sna tshogs rnam par 'phro zhing 'gyed la de nyid na 'bar ba rnam par 'phro ba yin zhing de nyid 'od yin no / /
des snang zhing gsal bar byas pa de ni 'od gsal bar byas pa'o / /
ji skad du bshad pa'i 'od kyis gsal bar byas pa der ro / /
de'i 'od kyis gsal bar byas pa 'ba' zhig tu gyur par ma zad kyi gser gyi dril bu btags pa'i ba dan sna tshogs rlung gis bskyod pas mdzes par byas pa yin no / /
gser gyi dril bu ni gser gyi rgyu las byas pa'i dril bu'o / /
ba dan sna tshogs ni kha dog sna tshogs dang ldan pa'i dar gyi ba dan no / /
rlung gis bskyod pa ni g.yo bar byas pa'o / /
btags pa ni sbrel ba'o / /
de ltar na de dag gis brgyan cing mdzes par byas pas ba dan gyis mdzes par byas pa'o / /
de lta bu 'ba' zhig tu ma zad kyi me tog rnam pa sna tshogs pa'i chun 'phyang dang /
gos dang /
me long rab tu 'phyang ba'i dra bas kyang rab tu brgyan pa zhes bya ba ste /
rigs sna tshogs shing tha dad pas rnam pa du mar gyur pa'i rgyu de nyid kyis na me tog sna tshogs pas mdzes par byas pa'o / /
me tog gi chun 'phyang ni me tog gi phreng ba ste /
de lta bu'i phreng ba dang /
gos dang me long rab tu 'phyang ba'i dra bas kyang rab tu brgyan cing mdzes par byas pa yin no / /
de de lta bu 'ba' zhig tu ma zad kyi kha khyer sna tshogs pa'i legs par gnas pa'i lha'i bu mo dgod cing sgeg la glu dang gar byed pas bsngags shing bstod pa'o zhes bya ba ste sna tshogs shing kha dog du ma dang ldan pa'o / /
kha khyer gyi nang na gnas pa'i lha'i bu mo chen mo de bzhin gshegs pa thams cad kyi gzungs kyi ngo bo nyid dgod cing sgeg pas rtse ba dang /
glu dang gar gyis kyang kun nas brgyan cing mdzes par byas pa ste /
de rnams kyi glus dkyil 'khor gyi de kho na nyid ston cing rab tu bskul ba'o / /
de rnams kyi glu nyid kyis bstod pa ni de kho na nyid gsum gyi glus yang dag par yon tan brjod pa'o / /
de lta bu'i yon tan gyi khyad par dang ldan pa'i bde ba chen po rdo rje sems dpa'i gzhal yas khang na bzhugs pa'o / /
bde ba chen po ni gnyis su med pa'i ye shes yin par bshad do / /
de las byung ba'i rdo rje sems dpa' ni sku'i gsang ba'i ngo bo bde ba chen po rdo rje sems dpa'o / /
de'i bzhugs gnas ni pho brang ste /
de nyid gzhal yas khang yin pas bde ba chen po rdo rje sems dpa'i bzhugs gnas kyi gzhal yas khang ste /
der bzhugs pa ni bcom ldan 'das rnam par snang mdzad gnas par mdzad pa'o / /
de ltar shes rab kyi pha rol tu phyin pa bstan nas /
de'i don bsgoms pas bde ba chen po rdo rje sems dpa'i bzhugs gnas kyi gzhal yas khang bskyed nas ji skad du bshad pa'i yon tan gyi khyad par dang ldan pa'i bcom ldan 'das rnam par snang mdzad ji skad du bshad pa'i yon tan gyi khyad par dang ldan pa'i gzhal yas khang na bzhugs nas /
de'i rjes thogs nyid la bcom ldan 'das rdo rje sems dpa' rang gi dkyil 'khor bstan par bya ba'i phyir /
de bzhin gshegs pa la rjes su gnang ba dang /
dbang bskur ba gsol ba 'debs pa yin par bstan pa'i phyir /
de nas zhes bya ba la sogs pa gsungs te /
de nas zhes bya ba'i sgras ni de ma thag pa'i don ston pa'i tshig go / /
de bzhin gshegs pa thams cad kyi zhes bya ba la sogs pas ni rdo rje sems dpa'i khyad par ston te /
de bzhin gshegs pa thams cad kyi sku dang gsung dang thugs rdo rje ni bshad zin to /
de rnams kyis byin gyis brlabs pa ni de'i 'phen shugs so / /
des na dam tshig sems dpa' thams cad ni de bzhin gshegs pa'i rigs kyi ngo bo'i sems dpa' rnams zhes bya ba'i tha tshig go / /
'dis ni bcom ldan 'das rdo rje sems dpa' de bzhin gshegs pa'i rigs kyi ngo bo nyid yin par bshad do / /
dbang bskur ba thams cad ces bya ba la dbang bskur ba yang yin la thams cad kyang yin pas na dbang bskur ba thams cad do / /
'dis ni rin po che'i rigs kyi rang bzhin yin par bshad do / /
thams cad mkhyen pa'i ting nge 'dzin zhes bya ba la thams cad kyang yin la mkhyen pa yang yin pas na thams cad mkhyen pa ste /
pad+ma'i rigs kyi lha rnams kyi sangs rgyas thams cad gcig tu bsdus pa la sogs pa'i rang bzhin gyis rnam par dag pa'i chos nyid du nges pa'o / /
de rnams kyi ting nge 'dzin ni /
thams cad mkhyen pa'i ting nge 'dzin te 'di la sems yang dag par gtod cing gnas pas na ting nge 'dzin to / /
'dis kyang bcom ldan 'das de shes rab kyi pha rol tu phyin pa'i rang bzhin gyis ting nge 'dzin gyi tshul gyis pad+ma'i rigs kyi ngo bo nyid yin par bshad do / /
las thams cad kyi zhes bya ba la las kyang yin la thams cad kyang yin pas las thams cad de /
brtson 'grus kyi pha rol tu phyin pa'i las thams cad do / /
des mchog tu gyur pa ni phul du byung ba'o / /
de yang 'khor gsum yongs su dag pa'i brtson 'grus kyi pha rol tu phyin pa'i tshul gyis las thams cad la 'dra ba'i gnyis pa med pa yin la de bas na mchog tu gyur pa ste /
bcom ldan 'das rdo rje sems dpa' mchog ni las kyi rigs kyi rang bzhin can yin no / /
'dis ni bcom ldan 'das las kyi rigs kyi ngo bor bshad do / /
khams gsum thams cad ni phyogs bcu mtha' yas pa'i 'jig rten gyi khams kyi sangs rgyas kyi zhing nyon mongs pa can no / /
de rnams gdul ba zhes bya ba ni 'dul bar mdzad pa ste /
de la dbang phyug chen po la sogs pa gdug cing gtum pa 'dul bar mdzad pas 'dir bcom ldan 'das rdo rje hUM mdzad la bya bar 'dod do / /
khams gsum pa thams cad kyi gdul bya'i dbang phyug thams cad ces bya ba la dbang phyug kyang yin la thams cad kyang yin pas na dbang phyug thams cad de bsdus pa'i dkyil 'khor gyi rang bzhin yin pas thams cad do / /
de'i bdag po yin pas na dbang phyug go / /
rigs thams cad skyes pas na byed pa po'o / /
khams gsum thams cad bskyed pas na 'byin pa po'o / /
'dod pa thams cad ces bya ba ni rdo rje sems dpa' dang rdo rje yid las byung ba la sogs pa'i sku'i rang bzhin yin pas na 'dod pa thams cad de bcom ldan 'das rdo rje sems dpa' ni 'dod pa'o zhes bshad pas na 'dod pa'i phyir 'dod pa ste /
gdul bya rnams mngon par dga' bas zhes bya ba'i tha tshig go / /
'dod pa yang yin la thams cad kyang yin pas na 'dod pa thams cad do / /
dngos grub kyi cho ga rgyas par thams cad ces bya la /
dngos grub kyang yin la thams cad kyang yin pas na /
dngos grub thams cad de rigs thams cad kyi phyag rgya chen po la sogs pa'i dngos grub po / /
de'i cho ga ni sgrub pa'i thabs so / /
de'i rgyas pa ni rigs kyi dkyil 'khor gyi dbye bas phye ba rnam pa sna tshogs kyi sgrub pa'i rgyun no / /
rtag pa zhes bya ba ni thog ma dang tha ma med pa'o / /
de bzhin gshegs pa la gsol ba gdab bo zhes bya ba ni bdag la rjes su gnang ba gsol cig ces pa'o / /
gsang ba'i rtog pa rab bshad pa / /
zhes bya ba ni /
bcom ldan 'das rnam par snang mdzad la gsol ba gdab pa'o / /
rdo rje sems dpa' ji skad du bshad pa'i ji srid 'khor ba'i gnas su 'jug pa zhes bya ba la 'dir 'khor bas na 'khor ba ste snod kyi 'jig rten no / /
der gnas pa ni bzhugs pa ste mi gnas pa'i mya ngan las 'das pa'i tshul gyis der ji srid gnas shing 'dug pa de srid kyi bar du'o / /
de srid mtshungs med sems can don / /
zhes bya ba ni /
sems can rnams kyis 'dod cing don du gnyer ba yin pas na sems can don te sangs rgyas nyid dam byang chub sems dpa' nyid do / /
de lta bu'i sems can gyi don mchog /
dam par gyur pa bdag bgyid par rjes su gnang ba stsol cig pa ni /
bdag 'khor ba ji srid gnas pa'i bar du sems can gyi don bgyid par rjes su gnang ba stsol cig ces bya ba'i tha tshig go / /
ci'i phyir zhe na /
sems can khams ni mtha' yas pas / /
zhes bya ba gsungs pa ste /
gang gi phyir sems can gyi khams ni mtha' yas pa yin pas mtha' yas pa yin la de yang dus ring mo zhig nas sangs rgyas nyid dam rdo rje 'dzin pa nyid la 'jog par 'dod nus kyi thams cad dus gcig gi tshe skal ba dang ldan pa nyid du bya ba ni mi srid do / /
gzi can srid pa tshol byed pa / /
zhes bya ba la gzi can ni byang chub sems dpa' chen po'o / /
de rnams kyis srid pa 'dod pa ni 'khor ba ji srid par mi gnas pa'i mya ngan las 'das pa skye bar bzhed pa ste /
de rnams kyis srid pa 'dod pa ni srid pa'i nyes pa gzhig par bya ba ste /
'dod chags la sogs pa nyes pa zhi bar bya ba'i phyir ro / /
de nyid kyis na /
srid pa'i nyes pa gzhig pa yis / /
bde ba chen po 'phel ba'i phyir / /
byang chub sems dpa' de dag nyid rgyud sna tshogs kyis phye zhing tha dad pa'i chos rnams thugs su chud pa'i thams cad mkhyen pa'i ye shes thugs su chud pa ni de'i don du bdag la rjes su gnang ba gsol cig ces pa'o / /
yul gang la zhe na /
gsang ba'i rtog pa mchog bshad pa / /
zhes smos te /
gsang ba yang yin la rtog pa yang yin pas na gsang ba'i rtog pa'o / /
rtog pa yang gzhan las khyad par du 'phags pas na mchog ste /
bde ba chen po rdo rje sems dpa'i rtog pa bshad par bdag la gnang ba stsol cig pa'o / /
de nas zhes bya ba ni rjes su gnang ba gsol ba gdab pa'i rjes thogs nyid la'o / /
bcom ldan 'das de bzhin gshegs pa zhes bya ba ni /
de bzhin gshegs pa rnam par snang mdzad do / /
ji skad du bshad pa byas nas dang po'i rdo rje bde ba chen po'i rdo rje sems dpa'i ji skad bshad pa'i dngos grub kyi mtshan ma bde ba chen po rdo rje sems dpa'i lag pa gnyis su byin no zhes bya bar sbyar ro / /
chos thams cad sgrib pa med pa la dmigs te zhes bya ba la thams cad kyang yin la chos kyang yin pas na chos thams cad de rdo rje sems dpa' la sogs pa'o / /
de rnams kyi sgrib pa med pa ni de bzhin nyid de la dmigs pa ni mngon sum du mdzad pa'o / /
ci zhig mdzad ce na gdul bya thams cad ces bya ba la sogs pa smos te /
'dis sems can rnams 'dul bas na 'dul ba ste chos kyi dbyings so / /
thams cad kyi 'dul ba ni thams cad 'dul ba ste /
de nyid ni thugs rje chen po yin la /
de yang dmigs pa med pa'i thugs rje chen po ste /
de las byung ba'i dang po'i rdo rje zhes pa sna tshogs rdo rje bcom ldan 'das rdo rje sems dpa'i rdo rje rtse lnga pa ste /
de la dmigs pa'i ming de skad bya ba'i ting nge 'dzin de la snyoms par zhugs shing mngon sum du mdzad pa ste /
dang po'i rdo rje'i rnam par thugs rtse gcig tu mdzad ces bya ba'i tha tshig go / /
bde ba chen po'i rdo rje dang po zhes bya ba ni rdo rje dbyings kyi dkyil 'khor chen por bcom ldan 'das rnam par snang mdzad kyi phyag na gnas pa gang yin pa de rdo rje sems dpa' sprul pa'i dus su dang po'i rdo rje chen po de ni dmigs pa med pa thugs rje chen po las byung ba'i phyir bde ba chen po zhes bya'o / /
bde ba chen po'i rdo rje de rgyu ci zhig gi phyir stsal zhe na /
sems can gyi khams zhes bya ba la sogs pa gsungs te /
ma lus shing lus pa med pa zhes bya ba ni bshad zin to / /
sems can gyi khams ma lus shing lus pa med pa'i bsam pa thams cad yongs su rdzogs pa ni mngon par 'dod pa thams cad bskangs pa'o / /
des kyang sems can thams cad yongs su bskyab pa ni 'jigs pa thams cad yongs su bzlog pa'o / /
phan pa dang bde ba ni bshad zin to / /
dngos grub thams cad ni phyag rgya chen po la sogs pa rdzogs pa'o / /
phun sum tshogs pa ni rdo rje 'dzin pa chen po la sogs pa'i 'byor ba'o / /
de rnams kyi las zhes pa ni mchod pa'i las bcu drug gi las so / /
dngos grub kyi mchog ni sa dang pha rol tu phyin pa la sogs pa rdzogs pa'o / /
ji skad du bshad pa'i sems can gyi khams thams cad kyi bsam pa yongs su rdzogs par mdzad pa'i yongs su skyob pa dang /
phan pa dang bde ba dang dngos grub thams cad dang /
phun sum tshogs pa dang ye shes dang las dang dngos grub kyi mchog ni sems can gyi khams ma lus shing lus pa med pa'i bsam pa thams cad yongs su rdzogs pa dang /
sems can thams cad yongs su skyob par byed pa'i phan pa dang bde ba dang /
dngos grub thams cad phun sum tshogs pa'i ye shes kyi las kyi dngos grub kyi mchog rnams zhes bya ste /
de'i don du zhes bya ba ni de bskyed par bya ba'i phyir ro / /
bar du zhes bya ba'i sgras ni rdo rje yid las byung ba la sogs pa bsdu'o / /
de bzhin gshegs pa thams cad kyi de kho na nyid ni rnam par snang mdzad la sogs pa de bzhin gshegs pa lnga'i de kho na nyid do / /
rdo rje 'chang chen po'i de kho na nyid ni shes par zad de /
de bzhin gshegs pa thams cad dang /
rdo rje 'chang chen po'i de kho na nyid thob pa ste de nyid ni dngos grub kyi dam pa ste /
rgyu de dag gi phyir /
ji skad du bshad pa'i rdo rje de lag pa gnyis su byin pa'o / /
rgyu ci zhig gi phyir byin zhe na /
de bzhin gshegs pa thams cad kyi 'khor los sgyur ba nyid du zhes pa gsungs te /
de bzhin gshegs pa thams cad kyi 'khor lo ni dkyil 'khor ro / /
de bskor ba'i ngang tshul 'di la yod pas na de'i ngo bo nyid do / /
des na de bzhin gshegs pa thams cad kyi 'khor los sgyur ba nyid du zhes bya'o / /
de bzhin gshegs pa thams cad kyi 'khor lo bskor ba nyid kyis der ci zhig byed ce na /
de bzhin gshegs pa thams cad ces bya ba la sogs pa gsungs te /
rnam par snang mdzad dang /
mi bskyod pa dang /
rin chen 'byung ldan dang /
snang ba mtha' yas dang /
don yod par grub pa ni de bzhin gshegs pa thams cad do / /
de rnams kyi sku ni phyag rgya chen po'o / /
de'i phreng ba ni de rnams kyis nye bar mtshon pa'i cod pan rtse bran can gang yin pa ste /
de'i dbang bskur bas dbang bskur ba ni /
cod pan te de'i mgo la bzhag nas rdo rje de de'i lag pa gnyis su byin pa'o / /
de nas rdo rje de byin pa dang 'jig rten gyi khams thams cad kyi rdul phra rab dang mnyam pa'i rnam par snang mdzad la sogs pas ming gi dbang bskur bas dbang bskur bar gyur to / /
gang du song zhe na /
'jig rten gyi khams zhes bya ba la sogs pa gsungs te /
'jig rten gyi khams kyang yin la thams cad kyang yin pas na /
'jig rten gyi khams thams cad de sangs rgyas dang bcas pa'i sangs rgyas kyi zhing rnams so / /
rdul phra rab kyang yin la thams cad kyang yin pas na rdul phra rab thams cad de de rnams kyi sa dang chu dang me dang rlung gi khams nye bar gzung ba'i gzugs kyi rdul te de nyid ni phra rab ste /
de'i tshogs ni 'jig rten gyi khams thams cad kyi rdul phra rab kyi dkyil 'khor ro / /
de rnams su gtogs pa ni chud pa'o / /
de dag tu gtogs pa'i de bzhin gshegs pa thams cad kyis bcom ldan 'das rdo rje 'chang chen po zhes bya ba'i ming gi dbang gi dbang bskur bas dbang bskur ro / /
de la chos kyi dbyings thog ma dang tha ma med pa ni rdo rje chen po ste /
de las byung ba'i dang po rdo rje rtse lnga pa la yang nye bar btags pas rdo rje chen po zhes bya'o / /
de bas na chos kyi dbyings thog ma dang tha ma med pa'i rdo rje de bzhin nyid du ro gcig pa'i ye shes 'di lag pas 'dzin par byed pas na rdo rje 'chang chen po ni bcom ldan 'das phyag na rdo rje'o / /
de ltar na bcom ldan 'das rnam par snang mdzad ces bya ba nas brtsams te /
rdo rje ming gi dbang bskur bas dbang bskur ro zhes bya ba'i mthar thug pas bstan pa'i don gzhan la dgongs pas ni /
dang po sbyor ba'i ting nge 'dzin bshad pa yin no / /
da ni de nas bcom ldan 'das zhes bya ba la sogs pas ting nge 'dzin gnyis pa gsungs pa yin te /
de nas zhes bya ba'i sgra ni snga ma bzhin no / /
bcom ldan 'das zhes bya ba la sogs pa ni bshad zin to / /
ji skad du bshad pa'i sems can gyi khams kyi bde ba chen po dam pa 'grub pa ni rdo rje 'chang chen po nyid grub pa'o / /
ming thog mar byas te dngos grub thams cad ces bya ba la /
rdo rje yid las byung ba la sogs pa'i ngo bo thob par bya ba'i phyir sems dpa'i skyil mo krung du 'dug cing bcas te lus drang por bzhag nas zhes bya ba gang /
bcom ldan 'das rnam par snang mdzad kyis byin ma thag pa'i rdo rje g.yon dkur brten nas /
rang gi thugs kar 'jog pa'i tshul gyis bsnams shing zhes bya ba ni bshad zin to / /
bde ba chen po'i rdo rje zhes bya ba ni bde ba chen po ni bshad zin to / /
de'i rdo rje ni de las byung ba'i snying po yi ge bcu bdun gyi bdag nyid can gyi rang bzhin gang yin pa la ming de skad ces bya ste gsungs so zhes bya bar sbyor ro / /
'di zhes bya ba ni bshad ma thag pa'o / /
khyad par ji lta bu zhig yin zhe na zhes bya ba smos te /
rang nyid kyi phyag rgya thams cad ni rang gi phyag rgya thams cad de bcom ldan 'das bde ba chen po rdo rje sems dpa'i sku dang gsung dang thugs rdo rje'i phyag rgya'o / /
de rnams las bcom ldan 'das bde ba chen po rdo rje sems dpa'i snying po de phyung ba'o / /
oM zhes bya ba la sogs pa ni yi ge bcu bdun gyi snying po'o / /
de nas zhes bya ba la sogs pa ni go bar zad do / /
de bzhin gshegs pa thams cad kyi khu tshur yongs su 'dzin pa zhes bya ba ni lag pa gnyis kyis byang chub mchog gi phyag rgya bcings pa'o / /
de gang gis bskyed cing 'byin par byed pa'i snying po de ni rang gi bdag nyid thams cad kyi phyag rgya'o / /
de gang las byung zhe na /
rang gi sku dang gsung dang /
thugs rdo rje las zhes bya ba gsungs te /
sku dang gsung dang thugs rdo rje ni bshad zin to / /
slar yang byang chub chen por mngon par 'tshang rgya'o zhes bya ba ni de bzhin gshegs pa zhi ba'i nyams mi snang bar mdzad nas /
rdo rje sems dpa' la sogs pa nas /
rdo rje 'bebs pa'i bar gyis sgeg pa'i nyams kyi cha lugs su bzhugs par mdzad pa'o / /
bzhad pa chen po sems dpa' che / /
zhes bya ba ni thams cad du khyab pa'i 'dzum pa ni bzhad pa chen po ste /
de mdzad pas na bzhad pa chen po'o / /
sems dpa' che ni rdo rje sems dpas 'dul ba'i sems can gyi don rdzogs par gzigs nas de bzhin gshegs pa rnams thugs dgyes pas 'dzum pa mdzad do zhes bya ba'i tha tshig go / /
'jig rten gyi khams thams cad g.yos te zhes bya ba ni 'jig rten gyi khams mi mjed dang 'dra ba'i sangs rgyas kyi zhing nyon mongs pa dang bcas pa de dag ni 'jig rten gyi khams thams cad do / /
de rnams snying po 'di'i mthus g.yos pa'o / /
de nyid shin tu g.yos pa ni / /
rnam pa drug tu g.yos pa ste / /
rnam pa drug tu 'gul ba'o / /
de nyid rdo rje sems dpa' zhes bya ba ni der gtogs pa'i sems can gyi khams rnam par sbyangs pas rnam par dag pa'o / /
khams gsum pa ma lus pa rgyas par zhes bya ba ni khams gsum pa nyid ni /
khams gsum pa nyid de /
de rgyas par ni rab 'byam mo / /
de'i spros pa ni khyab pa ste /
gang gis bcom ldan 'das rdo rje sems dpa'i dkyil 'khor chen po de de lta bu'i tshad du gyur cing byung ba'o / /
de lta bu'i tshad du gyur pa des ji skad du bshad pa'i 'jig rten gyi khams gnas pa'i sems can thams cad bde ba dang yid bde ba thams cad kyi ye shes skyes pa'o zhes bya ba ste /
bde ba thams cad ni 'jig rten dang /
'jig rten las 'das pa ste /
rdo rje sems dpa' la sogs pa las byung ba'o / /
yid bde ba ni dga' ba ste de yang de bzhin du shes par bya'o / /
des na don 'di skad ston to / /
bde ba dang yid bde ba thams cad thob par gyur to zhes bya ba yin no / /
de nas zhes bya ba la sogs pa la /
de nas zhes bya ba ni 'das ma thag pa'o / /
de bzhin gshegs pa yang yin la thams cad kyang yin pas de bzhin gshegs pa thams cad rdo rje sems dpa' la sogs pa'i gnyis su med pa'i sems dang sems las byung ba'o / /
de rnams kyi don yod pa ni 'bras bu yod pa ste /
'dod pa'i don rdzogs par byed pa'o / /
thogs pa med pa ni de don yod pa nyid yin pa'i phyir ro / /
mngon par 'phags pa ni nam mkha'i dbyings thams cad du rtag par gnas pa'i sku dang gsung dang thugs rdo rje nyid du phyung ba'o / /
de gang zhe na bcom ldan 'das rdo rje sems dpa'i thugs kar gnas pa'i sems dpa'i rdo rje'o / /
de lta bu'i phyag rgya'i ngo bo la dmigs pas ming de skad ces bya ba'i ting nge 'dzin gang yin pa de ni de bzhin gshegs pa thams cad kyi don yod pa'i thogs pa med pa mngon par 'phags pa'i rdo rje chen po'i phyag rgya zhes bya ba'i ting nge 'dzin la snyoms par zhugs pa'o / /
bcom ldan 'das snyoms par zhugs nas yang ci zhig mdzad ce na /
bde ba chen po zhes bya ba la sogs pa gsungs te /
bde ba chen po ni bshad zin to / /
de las byung ba ni sems dpa'i rdo rje ni sems dpa' chen po'i rdo rje'o / /
de'i dam tshig ni rdo rje yid las byung ba la sogs pa'i phyag rgya chen po ste /
de rnams de las byung ba yin pa'i phyir ro / /
des rnam par gnon pa ni ming de skad ces bya ba ste /
rdo rje yid las byung ba la sogs pa'i gzugs kyis 'dul ba'i sems can gyi khams rnams la /
rdo rje yid las byung ba la sogs pa'i mthus de rtogs pa rdzogs par byed pas rnam par gnon pa de mdzad nas /
bcom ldan 'das bde ba dang yid bde ba thams cad 'khrungs par gyur to zhes bya bar sbyar ro / /
sku thams cad ces bya ba la sogs pa la ji skad bshad pa'i tshul gyis bcom ldan 'das rdo rje 'chang chen po bde ba dang yid bde ba thams cad 'khrungs nas /
rdo rje yid las byung ba la sogs pas sku thams cad nas phyung ste /
logs thams cad du gnas par gyur pa'o / /
khyad par ji lta bu zhe na /
dngos grub thams cad ces bya ba la sogs pa smos te /
dngos grub kyang yin la thams cad kyang yin pas na dngos grub thams cad de rdo rje yid las byung ba la sogs pa'i phyag rgya'i dngos grub rnams so / /
de rnams nyid kyi bde ba dang yid bde ba dang dngos grub thams cad kyi bde ba dang /
yid bde ba ni don gyis dngos grub kyi bde ba dang yid bde ba'o / /
de rnams stsol ba ni skyed par mdzad pa'o / /
rtag tu 'brel pa zhes bya ba ni bcom ldan 'das rdo rje 'chang ba chen po skad cig ma re re zhing rjes su 'brel pa nyid yin pas na rtag tu rjes su 'brel pa'o / /
don 'di nyid bstan pa'i spyod pa mdzes pa zhes bya ba yin no / /
bde ba chen po'i rdo rje ni bshad zin to / /
de'i dam tshig sems dpa' ni kun rdzob kyi sems dpa'i rang bzhin gyi sems dpa' ni dam tshig sems dpa'o / /
ji skad du bshad pa rnams bcom ldan 'das kyi sku las phyung ste /
bcom ldan 'das kyi phyogs dang mtshams kyi ngos thams cad du gnas pa las mdun du ni rdo rje gsang ba'i yid las byung ba'o zhes bya ba ni rdo rje yid las byung ba nyid rdo rje yid las byung ba'i gsang ba yin no / /
g.yas su zhes bya ba la sogs pa ni go sla'o / /
de ltar na de nas bcom ldan 'das zhes bya ba nas brtsams te /
bran rnams so zhes bya ba'i bar du bstan pas ni ting nge 'dzin gnyis pa bshad pa yin no / /
de nas bsdu ba sngon du 'gro ba ni gsum pa yin par shes par bya'o / /
da ni dam tshig dang dbang bskur ba thob pas bzlas pa dang bsgom par bya'o zhes bya ba 'di'i don bstan par bya ba'i phyir /
de nas zhes bya ba la sogs pa gsungs so / /
slob dpon gyi las kyi cho ga dang /
slob ma 'jug pa la sogs pa'i cho ga bstan pa'i phyir de nas bcom ldan 'das de bzhin gshegs pa thams cad ces bya ba la sogs pa gsungs te /
bcom ldan 'das ni rnam par snang mdzad do / /
byang chub rdo rje zhes bya ba'i ting nge 'dzin ni rdo rje sems dpa' la dmigs pa'i sems rtse gcig pa nyid do / /
sems can thams cad kyi zhes bya ba la sogs pa la sems can thams cad kyi bde ba'i don du zhes bya ba ni 'jig rten dang 'jig rten las 'das pa'i bde ba rdzogs par bya ba'i phyir ro / /
yang dag par bskyed de zhes bya ba ni yang dag par byung ba'o / /
rgyal ba chen po zhes bya ba ni /
rgyal ba yang yin la chen po yang yin pas na rgyal ba chen po ste /
bag chags dang bcas pa'i nyon mongs pa dang bral ba zhes bya ba'i tha tshig go / /
'di gang las shes she na /
gang gi phyir zhes bya ba la sogs pa smos te /
gang gi phyir bag chags dang bcas pa'i nyon mongs pa spangs shing 'dod chags dang bral du zin kyang 'dod chags dang ldan pa rnams rjes su gzung zhing bla na med pa'i byang chub thob par bya ba'i phyir /
rang gi btsun mo sprul pa'i skus rang gi btsun mo yang stsol bar mdzad na phyi'i dngos po rnams lta smos kyang ci dgos /
gang gi phyir de ltar sems can thams cad la phan par bya ba'i phyir /
rgyal po chen por 'khrungs pa de bas na rang nyid 'dul ba mchog ces bya ba smos te /
'dis sems can 'dul bas na 'dul ba ste /
rdo rje sems dpa' la sogs pa grub cing byang chub chen por 'jog ces bya ba'i tha tshig go / /
de nyid ni mchog ste gsang ba'i rtog pa dam pa'o / /
bde ba chen po rdo rje che / /
zhes bya ba ni rdo rje sems dpa'i dkyil 'khor chen po ste /
de nyid ni brtags pa las byung ba'i phyir dang /
brtags pa'i rang bzhin yin pa'i phyir gsang ba'i rtog pa'o / /
dngos grub rab stsol gsungs zhes bya ba ni gang gi rdo rje sems dpa' la sogs pa'i dngos grub bo / /
stsol zhes bya ba ni dngos grub de ster bas na dngos grub rab stsol zhes bya'o / /
gsungs zhes bya ba ni ji skad du gsungs pa'i don grub pa'i phyir zhes gsol ba 'debs pa yin no / /
bcom ldan 'das rnam par snang mdzad ni rdo rje 'chang chen po'o / /
de nas zhes bya ba ni bar ma chad pa ste gsol ba btab pa'i rjes thogs nyid la'o / /
bcom ldan 'das zhes bya ba ni rdo rje 'chang chen po ste /
dkyil 'khor chen po bka' stsal to / /
zhes bya bar sbyar ro / /
khyad par ji lta bu zhe na /
don yod cing thogs pa med par bstan pa zhes bya ba gsungs te /
bstan pa ste bka' don yod cing 'bras bu dang bcas la thogs pa med pa 'di la mnga' bas na bstan pa don yod cing thogs pa med pa zhes bya'o / /
ci zhig mdzad nas she na bde ba thams cad ces bya ba la sogs pa gsungs te /
bde ba yang yin la thams cad kyang yin pas bde ba thams cad de rdo rje sems dpa' la sogs pa'i dngos grub ces bya ba'i tha tshig go / /
de nyid ni 'dul ba ste /
gang gi phyir 'dis 'dul zhing rdo rje sems dpa' la sogs pa'i bde ba thams cad grub pa thob par byed pas na de skad ces bya'o / /
rdo rje 'dod pa ni rdo rje sems dpa' la sogs pa'i phyag rgya'i ngo bo nyid do / /
de'i mchog ni chos kyi dbyings te /
de las byung ba ni rdo rje las mchog 'dul bar rnam par gnon pa zhes bya ste rdo rje sems dpa'i dkyil 'khor chen po'i ngo bo nyid kyis sems can gyi don bya ba ste de mdzad pa'o / /
'di zhes bya ba ni 'og nas bshad pa'i shugs la gnas pa'o / /
rdo rje chen po gsang ba'i dam tshig ces bya ba ni rdo rje yang yin la chen po yang yin pas na rdo rje chen po ste /
byang chub kyi mtshan nyid can gyi sems so / /
de'i gsang ba'i rdo rje sems dpa'i dkyil 'khor sku thams cad de de las byung ba ni rdo rje sems dpa'i dkyil 'khor chen po'o / /
dam tshig de skad ces bya ba'i dkyil 'khor chen po bka' stsal pa ni gsungs pa'o / /
de nas zhes bya ba ni snga ma bzhin te ting nge 'dzin gsum gyi rjes thogs la zhes bya ba'i tha tshig go / /
gang phyir zhes bya ba'i rgyu ste gang gi phyir dkyil 'khor du 'jug pa med par sems can rnams snod dang ldan par mi 'gyur zhing /
rdo rje sems dpa' la sogs pa'i phyag rgya la sogs pa mi 'grub pa de bas na yang dag par bshad par bya zhes bya ba ste /
yang dag par rab tu phye ste bshad pa zhes bya'o / /
de ci zhig ce na /
dkyil 'khor chen po zhes bya ba gsungs te /
rdo rje sems dpa'i dkyil 'khor chen po'o / /
dam pa ni mchog go / /
ming ji skad ces bya zhe na bde ba chen po zhes bya ba la sogs pa smos te /
bde ba chen po ni bshad zin to / /
de'i rdo rje mchog ni rdo rje sems dpa'i sku thams cad do / /
de las byung ba ni dam tshig mchog ste zhes bya ba ni rdo rje sems dpa'i dkyil 'khor chen po'o / /
ji ltar bri zhe na legs sbyangs zhes bya ba la sogs pa smos te sa sbyangs pa dang yongs su gzung ba'i cho ga dag gis dkyil 'khor gyi gnas legs par sbyangs la /
dkyil 'khor gyi sa de'i dbus su dkyil 'khor ji lta ba bzhin du bsgrub par bya'o / /
de yang sngon du bsnyen pa'i cho ga ji lta ba bzhin du byas la /
dkyil 'khor gyi sa'i dbus su dpal rdo rje sems dpa'i phyag rgya chen por mnyam par bzhag la dkyil 'khor chen po 'di bsgrub par bya'o / /
sar pa zhes bya ba ni dkyil 'khor gzhan du ma spyad pa'am /
gzhan du spyad ma myong ba'o / /
legs par bsgril ba zhes bya ba ni dri zhim pos bsgos pa'i gser gyi snod la sogs par gzhag pas so / /
mdud pa rnams ni med 'gyur ba / /
zhes bya ba ni go sla'o / /
srad bu kha bsgyur bas zhes bya ba ni rgya skyegs dang ljang ba dang /
sngo ba dang /
ser po dang /
dkar po'i kha dog tshon sna lngas kha bsgyur ba'i srad bu kha dog lnga dang ldan pa ni thig skud kha bsgyur ba'o / /
de lta bu'i tshon skud kyis legs par thig gdab pa ni dmar po dang /
ljang gu dang /
sngon po dang /
ser po dang /
dkar pos kha bsgyur ba'i srad bus de legs par thig btab la /
dkyil 'khor legs par bri bar bya'o / /
zur bzhi zhes bya ba la sogs pa ni go sla'o / /
kha khyer gyis ni rab bskor ba / /
zhes bya ba ni gzhal yas khang gi phyi rol kun nas bskor phyogs su kha khyer gyis bskor ba ste /
des legs par bskor cing yongs su 'khor ba'o / /
lha mo rnams kyis nye bar bskul / /
zhes bya ba ni khyams kyi grwa mtshams rnams su de bzhin gshegs pa thams cad kyi gzungs kyi rang bzhin can gyi lha mo rnams kyis rab tu sad cing nye bar bskul bar byas pa'o / /
don 'di nyid ni dkyil 'khor zhes bya ba la sogs pas ston pa yin te /
yang zhes bya ba ni bsdu ba dang rim pa tha dad du dbye ba'o / /
dkyil 'khor gyi ni grwa dang ni / /
sgo khyud kyi ni mtshams rnams su / /
zhes bya ba la /
de la dkyil 'khor gyi mtshams ni ri mo gnyis phrad pa'o / /
sgo rnams kyi sgo khyud ni sgo khyud rnams te ri mo dod pa'o / /
de rnams kyi mtshams ni ri mo gnyis su 'dus pa'o / /
de lta bu'i dkyil 'khor gyi grwa dang /
sgo rnams kyi mtshams so / /
de rnams su zla ba phyed pa la gnas pa'i rin po che de gang yin pa de ni zla ba phyed pa la gnas pa'i rdo rje rin po che'o / /
de rnams kyi 'od ni 'od zer te des nye bar 'bar ba bri bar bya'o / /
'dis ni 'di skad ston pa yin te /
dkyil 'khor gyi grwa rnams dang /
sgo khyud kyi ni mtshams su zhes bshad pa gang yin pa de dag tu rdo rje rin po che'i gzugs bri bar bya'o / /
rlung gis bskyod pa'i rtse mo mchog /
ba dan dril bu sgra sgrogs pa / /
dra ba me long me tog phreng / /
phyi rol dkyil 'khor bri bar bya / /
me tog chun 'phyang rnams kyis brgyan / /
zhes bya ba ni rlung gis bskyod pa'i dril bu dang bcas pa'i ba dan sna tshogs te /
des sna tshogs shing kha dog du ma dang ldan pa des nye bar mdzes par byas pa'o / /
de bzhin du me long dang dra ba dang me tog gi chun 'phyang gis kyang brgyan par phyi'i dkyil 'khor bri bar bya ste /
me long dang dra ba dang me tog gi chun 'phyang gang la yod pa de dag la de skad ces bya ste /
de rnams kyis brgyan cing mdzes par byas pa phyi'i dkyil 'khor de lta bur bri bar bya'o / /
de'i zhes bya ba ni phyi'i dkyil 'khor gyi'o / /
nang du zhes bya ba ni nang na ste dbus su zhes bya ba'i tha tshig go / /
'khor lo ni dkyil 'khor ro / /
ji lta bu zhe na /
dkyil 'khor brgyad pa dang 'dra ba zhes bya ba la sogs pa smos te /
dum bu dang po las bshad pa'i rdo rje sems dpa'i dkyil 'khor bzhin du shes par bya'o / /
de'i nang ni dkyil 'khor gyi dbus te lte bar ci rigs par bar snang gi phyogs nas phab ste sa ma ya s+t+waM zhes bya ba dang /
rang gi snying po brjod la rang gi gnas su gzhag par bya'o / /
sangs rgyas kyi phreng ba dang /
rin po che dang /
pad+ma dang /
rdo rje'i phreng ba dang ldan pa'i cod pan dang /
rna cha la sogs pas kyang brgyan cing spras pa dang /
dri dang tshon dang gur kum la sogs pas kyang kun du gtor bar bya'o / /
tshon gyis zhes bya ba ni dri zhim po'i pir dang bcas pa'o / /
lhag ma ni go sla'o / /
de bzhin du lha mo'i dkyil 'khor ni khyams su dgod par bya'o zhes bya ba ni dkyil 'khor chen po ji lta ba bzhin du 'dir mdun du ni rdo rje mtshon cha sku mdog dmar po mtshon cha'i thabs la brtson pa'o / /
rdo rje yid las byung ba dgod do zhes bya ba la sogs pas ni dgod pa'i cho ga gsungs pa yin no / /
de ltar de bzhin gshegs pa'i dkyil 'khor dang /
rdo rje sems dpa'i gsang ba'i dkyil 'khor du mdun du rdo rje yid las byung ba /
oM badzra dr-iSh+Ti sa ya ke ma Ta zhes bya bas /
bud med du grags pa rnams dgod par bya'o / /
g.yas logs su ni rdo rje ki li ki la hUM badzra ki li ki la hUM zhes bya ba dgod do / /
rgyab tu ni rdo rje dran pa hUM smar badzra hUM zhes bya bas so / /
g.yon logs su ni rdo rje bsnyems ma hUM tu d+h+ya badzra Ni hUM zhes bya bas so / /
de bzhin du rdo rje sbrang rtsi ma la sogs pa nas gar ma'i bar gyi mchod pa'i lha mo rnams rang rang gi snying pos dgod par byas la rdo rje lcags kyu ma la sogs pa yang lha mor grags pa dgod par bya'o / /
de nas dzaHbadzra aM ku sha /
hUM badzra pA sha /
baM badzra s+pho Ta /
a badzra gaN+Te zhes bya bar dgongs par rtogs par bya'o zhes bya ba ni bar snang gi phyogs las phab ste /
bris pa dang blugs pa la sogs pa'i nang du bcug la ye shes sems dpa' dang /
rang bzhin gcig tu gyur pas lha thams cad bzhugs par mdzad par bya'o zhes bya ba'i tha tshig go / /
de nas zhes bya ba la sogs pa la de ltar dkyil 'khor bris pa'i rjes thogs nyid la /
bum pa gang ba la sogs pa'i mchod pa thams cad kyis yang dag par mchod la /
dar dang dril bu la sogs pa dang bcas par dkyil 'khor gyi grwa bzhi'i gnas su gzhag par bya'o / /
lhag ma ni go bar zad do / /
de nas rang gi dam tshig ces bya ba la sogs pa la /
de ltar dkyil 'khor bris nas sgo phye la bsdu ba byas nas mtshan brgya rtsa brgyad pas yang dag par bstod la /
bcom ldan 'das rdo rje sems dpa'i phyag rgya chen po bcings la g.yas pa'i rdo rje lcags kyus bcom ldan 'das rdo rje sems dpa' 'khor dang bcas pa dkyil 'khor du ji lta ba bzhin du bcug la mchod yon phul nas /
de'i rjes thogs nyid la /
bcom ldan 'das rdo rje sems dpa' la sogs pas rang gi dam tshig gi phyag rgya rnams kyis bsgrub par bya'o / /
dzaH hUM baM hoHzhes bya ba brjod la /
dgug cing zhes bya ba la sogs pa la bcom ldan 'das rdo rje sems dpa'i phyag rgya chen po ji skad du bshad pa'i lcags kyus dgug pa dang /
dkyil 'khor du gzhug pa dang /
rang gi gnas rnams su dam tshig gi lcags sgrog gis bcings nas /
de'i 'og tu rdo rje sems dpa' la sogs pa dbang du 'gyur bas de kho na bzhin du dbang du bya'o zhes bya ba yin no / /
phyag rgya chen por mnyam gzhag ste / /
zhes bya ba ni /
bcom ldan 'das rdo rje sems dpa'i phyag rgya chen po bcings pa'o / /
de bzhin g.yas mdzub lcags kyur bya / /
zhes bya ba ni /
g.yas pa'i mdzub mo lcags kyur byas la de bzhin zhes bya ba rnam pa 'dis phyag rgya chen po'i dngos grub tu 'gyur ro zhes bya ba'i tha tshig go / /
'di dag ni dgug pa'o / /
lhan cig mchog tu 'gugs par byed / /
ces bya ba ni /
de bzhin du phyag rgya chen po'i lcags kyu bcings pa'i rjes thogs nyid 'og nas bshad pa'i /
oM ma hA su kha zhes bya ba la sogs pa grub pa'i snying po lan cig brjod par bya'o / /
de nas bcom ldan 'das rdo rje can rdo rje sems dpa' rang nyid dkyil 'khor du byon par gyur pa ni bris pa'i dkyil 'khor du byon nas /
gnas ji lta ba bzhin du zhugs par 'gyur ro zhes ston pa yin no / /
yang na bcom ldan 'das rang nyid gzigs par 'gyur ro zhes bya ba ni yang na rnal 'byor pa rang nyid rdo rje sems dpar gyur pa bcom ldan 'das rdo rje sems dpa' rang nyid kyis mthong bar 'gyur ro / /
de nas zhes bya ba la sogs pa la de ltar bcom ldan 'das dkyil 'khor du bcug nas /
dam tshig gi phyag rgya rnams kyis ji lta ba bzhin du yang dag par bsgrubs la /
chos dang las dang phyag rgya chen po rnams kyis rgyas btab la cho ga thams cad rjes su spyad nas /
de'i rjes la 'jug pa'i cho gas bdag nyid 'jug par bya'o / /
de ltar cho ga thams cad byas pas rang nyid zhugs pa'i bsam gtan gyi slob dpon nam /
dkyil 'khor gzhan du dkyil 'khor gyi slob dpon du 'gyur ro zhes bya bar dgongs so / /
yang zhes bya ba'i sgras ni gzhan dag ni mi gzhug go zhes ston to / /
rdo rje 'dzin kun slob dpon ni / /
zhes bya ba la rdo rje 'dzin pa yang yin la kun kyang yin pas na rdo rje 'dzin pa kun te /
rigs thams cad kyi rang bzhin gyi sangs rgyas dang byang chub sems dpa' rnams so / /
de rnams kyi dkyil 'khor gyi slob dpon ni rdo rje 'dzin kun slob dpon no / /
phyag rgya thams cad kyis zhes bya ba ni /
phyag rgya yang yin la kun kyang yin pas na phyag rgya kun te /
rigs thams cad kyi mtshan ma'i phyag rgya ste de rnams kyis grub pa'o / /
dam tshig kun mkhyen pa zhes bya ba la dam tshig kyang yin la kun kyang yin pas na dam tshig kun te rigs thams cad kyi dam tshig gi dkyil 'khor ro / /
de mkhyen pas na dam tshig thams cad mkhyen pa'o / /
las thams cad nus pa zhes bya ba la rigs thams cad kyi las kyi dkyil 'khor ni las thams cad de /
de rnams byed par nus pa las thams cad nus pa ste /
bcom ldan 'das kyis las thams cad nus par byin gyis rlob par mdzad do zhes re re zhing sbyar bar bya'o / /
cho ga ji tsam gyis zhugs nas bcom ldan 'das rdo rje sems dpa' de ltar byin gyis rlob par mdzad ce na 'di yis zhes bya ba gsungs te rjes thogs la 'chad par 'gyur ba'i 'jug pa'i cho ga 'dis zhes bya ba'i don to / /
da ni cho ga de bstan pa'i phyir rang nyid ces bya ba gsungs te /
rdo rje slob dpon bdag nyid rdo rje sems dpar byin gyis brlabs pa'i slob dpon ni rdo rje slob dpon no / /
ji snyed pa'i dris byugs shing bsgos la zhes bya ba la /
ji tsam snyed par gyur pa'i dris lus la nye bar byugs shing bskus pa yin pas de skad ces bya'o / /
rgyan dang bcas pa zhes bya ba ni rdo rje sems dpa' dang rjes su mthun pa'i rgyan rnams kyis brgyan par byas pa'o / /
lus shin tu brgyan pa zhes bya ba ni rgyan dang bcas pa'i me tog gi phreng ba rnams kyis spud pa'o / /
gos dmar pos zhes bya ba la sogs pa la gos dmar po gcig gis smad g.yogs byas la gnyis pas stod g.yogs byas nas /
rang nyid rdo rje dang bcas pa'i rdo rje bsnyems pas rang nyid 'jug par bya'o zhes bya ba ni rdo rje dang lhan cig pas na rdo rje dang bcas pa'o / /
rdo rje bsnyems ma ni rdo rje sems dpa'i phyag rgya chen po ste /
rdo rje bsnyems ma'i rnal 'byor dang ldan pa'i / /
bsgrub par bya ba'i bu mo'o / /
rdo rje dang bcas pa yang yin la rdo rje bsnyems ma yang yin pas na rdo rje dang bcas pa'i rdo rje bsnyems ma de dang lhan cig bdag nyid 'jug par bya'o / /
'di skad ston te dpal rdo rje sems dpa'i phyag rgya chen po bcings la bsgrub par bya ba rdo rje bsnyems ma'i rnal 'byor dang ldan pa'i sngon du spyad pa byas la rjes su gnang ba thob pa dang /
rdo rje sems dpa'i phyag rgya chen po'i sbyor ba dang ldan pas /
bu mo rdo rje dang dril bu 'dzin pa lag pa g.yas pas gzung ba'i tshul gyis blangs la rdo rje slob dpon dkyil 'khor du 'jug par bya'o / /
bcom ldan 'das la mngon par bstod cing zhes bya ba ni drug ldan la sogs pa'i glus rdo rje'i glu len cing 'jug par bya'o / /
'dod chags zhes bya ba la sogs pa la /
'dod chags dam tshig yin par bshad / /
ces gsungs pas 'dod chags ni rdo rje sems dpa'o / /
sogs pa'i sgras ni rdo rje yid las byung ba nas brtsams te /
rdo rje 'bebs pa'i bar du gzung ngo / /
'dod chags la sogs pa gang yin pa de ni 'dod chags la sogs pa ste de nyid ni bde ba yang yin las thams cad kyang yin pas na bde ba thams cad do / /
des gang gi yid mdzes par gyur pa de ni 'dod chags la sogs pas bde ba yid de /
de bzhin gshegs pa rnams so / /
khyed ni de rnams bsdus pa ste yang dag par bsdus pas na bsdus pa yin te /
de rnams kyis nye bar blangs shing rtogs pa zhes bya ba'i tha tshig go / /
ni zhes bya ba ni gang gi phyir zhes bya ba'i don te /
gang gi phyir khyed ni de rnams kyis skyes bu'i don grub par bya ba'i phyir nye bar blangs pa yin pa de'i phyir /
khyed bdag la bde ba stsol bar mdzod cig ces bya ba ni /
ji ltar khyed sangs rgyas rnams kyis bsdus par gyur pa'i tshul gyis skyes bu'i don grub par stsol ba de bzhin du bdag la'ang bsdus pa'i tshul gyis skyes bu'i don grub pa'i dngos grub stsol bar mdzod cig ces slob dpon la gsol ba 'debs pa'o / /
rdo rje sems dpa' dgongs par mdzod cig ces bya ba ni bde ba stsol ba nyid dgongs shing mngon sum du mdzod cig pa'o / /
bdag la brtan par mdzod cig ces bya ba ni /
bdag la bde ba stsol ba mi phyed par mdzod cig ces pa'o / /
myur du zhes bya ba ni rings par ro / /
bdag la dgyes par mdzod cig ces bya ba'i mngon sum du phyogs shing grub par mdzod cig pa'o / /
yongs su mnyes par mdzad pa dang zhes bya ba la tsa'i sgra ni bsdu ba'o / /
bde ba rnams kyi mchog yin pas na bde mchog go / /
mchog nyid yin pas na bde mchog go / /
phyag 'tshal lo zhes bya ba ni rab tu 'dud pa'i tshig gis rang gi dbang bskur ba bdag la stsol cig ces ston pa yin no / /
de nas zhes bya ba la sogs pa la de nas 'jug pa'i rjes thogs la bcom ldan 'das rang rang gi ngo bos bcom ldan 'das mngon du byas la dran par bya'o / /
thog ma dang tha ma med pa'i sems dpa' ni chos kyi dbyings kyi rang bzhin gyi sems dpa'o / /
rdo rje sems dpa' zhes bya ba ni gzung ba dang 'dzin pa'i rtog pa dang bral ba'i phyir mi phyed pa'i sems dpa' ni rdo rje sems dpa'o / /
bde ba chen po zhes bya ba ni thar pa'o / /
kun du bzang po khyod ces bya ba ni khyed las kun du bzang por 'gyur ro zhes bya ba'i don to / /
khyed ni kun du bzang po ste / /
zhes bya ba ni kun du bzang po yin zhes bya ba ste /
bcom ldan 'das rdo rje sems dpa' dang lha mo rdo rje bsnyems ma'i phyag rgya chen po'o / /
de'i bdag po yin pas na rdo rje bsnyems ma'i bdag po'o / /
de yang byang chub kyi sems chen po'i dbang gis rdo rje bsnyems ma rgyun mi 'chad par 'byung bas de'i phyir byang chub kyi sems kyi rang bzhin ni rdo rje sems dpa' yin pas rdo rje bsnyems ma'i bdag po'o / /
de yang sems ni bcom ldan 'das de 'dod chags chen po ni de'i lha mo'i zhes bshad pa yin no / /
khams gsum gyi dbang phyug yin pa dang rigs thams cad kyi gtso bo yin pas na khyab bdag go / /
sems zhes bya ba ni dge ba'i khams rnams kyis bsags pas na sems so / /
de yang ji ltar na bcom ldan 'das sems can thams cad yin zhe na /
bsam mi khyab cing rgya cher zab / /
mi 'gyur bde ba kun grub pa / /
kun du khyab cing dri ma med / /
byang chub sems ni che zhing brtan / /
zhes gsungs pas /
sems dpa' zhes bya ba ni sems de nyid de /
de bzhin nyid kyi rdo rje dang gcig tu gyur par bsgoms pa'i mthus /
rnam par rtog pa thams cad kyis bskyod par mi nus pas na sems dpa' ste /
sems can kun gyi sems gang yin / /
brtan pa'i phyir na sems dpar bshad / /
ces gsungs pa'i phyir ro / /
ting nge 'dzin zhes bya ba ni mi g.yo ba'i sems rtse gcig po de nyid dang ldan pas ting nge 'dzin las mnyam par 'jog pa'i phyir ting nge 'dzin zhes bshad do / /
rdo rje zhes bya ba ni ting nge 'dzin gyi rang bzhin can gyi sems te de nyid zla ba'i dkyil 'khor la sogs pa'i rim gyis zla ba'i dkyil 'khor gyi steng du rdo rje rtse lnga pa'i gzugs su gyur pa ni rdo rje zhes bshad de /
nges pa'i phyir na rdo rjer gyur / /
zhes bshad pa'i phyir ro / /
de bzhin rdo rje 'dzin zhes bya ba ni rdo rjer gyur pa'i rdo rje sems dpa'i thugs de nyid bsgoms pa'i stobs kyis rdo rje sems dpa'i phyag rgya chen po'i ngo bo rdo rje dang dril bu 'dzin par gang gi tshe gyur pa de'i tshe rdo rje 'chang ba chen po yin te /
sems dpar byin rlabs sbyor ba yin / /
slar yang rdo rje sems dpar gyur / /
zhes gsungs pa'i phyir ro / /
kun mchog ces bya ba la kun gyi mchog ni chos kyi dbyings te de las byung ba'o / /
kun mchog dam tshig ces bya ba ni phyag rgya chen po la sogs pa'i rang bzhin gyi dam tshig ste phyag rgya 'di dam tshig ces bsgrags so zhes gsungs pa'i phyir ro / /
dngos grub ces bya ba ni rang bzhin gyis phyag rgya chen po la sogs pa'i ngo bor grub cing byung ba'o / /
rdo rje sems dpa' deng grub mdzod / /
ces bya ba ni rdo rje sems dpa' yang yin la de yang yin pas na rdo rje sems dpa' deng ste bdag de grub par gyur cig ces slob dpon la gsol ba 'debs pa'o / /
de nas zhes bya ba la sogs pa la de ltar dkyil 'khor du zhugs nas slob dpon gyis dran na bcom ldan 'das rdo rje sems dpa' dgyes par gyur la /
de nas bcom ldan 'das rdo rje 'chang ba de [(]dgyis [,]dgyes [)]pas slob dpon la nyid kyi yon tan bskyed pas byin gyis brlabs pa mdzad do / /
de nas byin gyis brlabs pa des sngon chad ma myong zhing sngar ma byung ba'i slob dpon dang gzungs ma rdo rje bsnyems ma gnyi ga la zhugs pas rang rig pa'i bde ba nyams su myong zhing skye bar 'gyur ro / /
bde ba des kyang phra mo 'bab par gyur pa dang /
byang chub kyi sems rtogs shing thabs shes par yang 'gyur ro / /
de nas bdag la bcom ldan 'das grub par gyur to zhes shes par bya'o / /
bde ba phra mo 'bab cing skyed pa des bdag ni bcom ldan 'das rdo rje sems dpar grub par gyur te zhes de ltar shes shing nges par brtag par bya'o / /
de nas de bzhin du 'dug la ci 'dod par ni bzlas brjod bya'o / /
zhes bya ba ni phyag rgya gang zhig bcings pa nyid dang /
sems dpa'i skyil mo krung gis 'dug la /
ji srid mtshan ma byung bar gyur pa de srid kyi bar du bzlas brjod bya'o / /
don 'di nyid bstan pa ni de nas de bzhin du zhes bya ba la sogs pa gsungs pa yin te 'jug pa'i phyag rgya ji ltar bcings pa nyid dang /
sems dpa'i skyil mo krung gis 'dug la bzlas brjod dpag tu med pa byed cing 'dug pa ni de bzhin du 'jug pa zhes bya'o / /
rang gi bsod nams kyi byin gyi rlabs kyis zhes bya ba ni rang gi bsod nams dang rjes su mthun pa'i stobs kyis mkhas pa rnams yid la 'dod pa'i dngos grub rnams 'thob par gyur pa'o / /
de nas brtsams te zhes bya ba ni de nas bzung ste /
rdo rje sems dpa' la sogs pa nas rdo rje 'bebs pa'i bar du sgrub par 'gyur zhing bzlas pa tsam gyis rang nyid dbang du 'gyur ro / /
rang dbang nyid du gyur pa'i stobs nyid kyis de mthong bar 'gyur ro / /
de nas de mthong bas ji ltar mngon par 'dod pa'i dngos grub thams cad de la stsol bar mdzad do / /
'di'i rigs thams cad kyi mtshan ma'i phyag rgya yang bdag rang nyid kyis bcings nas las thams cad la mtshan ma'i phyag rgya thams cad kyis las rnams 'grub par 'gyur ro / /
dam tshig thams cad ni rigs thams cad kyi dkyil 'khor rnams brtan par 'gyur zhing rang gi dngos grub stsol ba'i phyir mi phyed par 'gyur ba dang /
las thams cad de rigs kyi las thams cad dkyil 'khor gyi tshul du bsams pa tsam gyis byed pa dang /
phyag rgya chen po la sogs pa'i las kyang byed pa'o / /
bde ba dang yid bde ba thams cad ces bya ba la sogs pa ni go sla'o / /
de nas zhes bya ba la sogs pa la de nas kyi sgra ni phyogs gzhan ston par byed pa yin te /
de nas bshad ma thag pa'i cho gas bdag nyid kyi don du dkyil 'khor brtag par bya ba ma yin mod kyi 'on kyang sems can thams cad gzhug pa'i don du dkyil 'khor bris la de nas rdo rje sems dpa'i rnal 'byor byas te rdo rje sems dpa'i rgyan gyis brgyan nas /
rab tu bde ba'i rdo rje'i dam tshig gi phyag rgya'i mtshan nyid 'og nas bshad pa bcings la de nas me tog gi phreng ba blangs la sngar bshad pa'i glu len cing 'jug par bya'o / /
de nas snga ma bzhin du dran par bya'o / /
dgug par bya ste zhes bya ba ni cho ga thams cad rjes su spyad la bsdu ba ji lta ba bzhin du byas nas /
snga ma bzhin du rdo rje sems dpa' la sogs pa rang gi dam tshig gi phyag rgya la sogs pa bsgrub par bya'o / /
de nas chos dang las dang phyag rgya chen pos rgyas btab la cho ga thams cad rjes su spyad do / /
rab tu bde ba'i rdo rje dam tshig gi phyag rgya bcings nas ji lta ba bzhin du bzhugs la /
dran par byas nas 'di skad ces brjod do / /
srid pa'i bde ba zhes bya ba la sogs pa la 'byung bas na srid pa ste /
mi gnas pa'i mya ngan las 'das pa'o / /
de las byung ba'i bde ba ni srid pa'i bde ba'o / /
de'i rnam par dag pa ni rnam par rtog pa dang bral ba nyid do / /
de'i don ni sngar byung ba'i gnas te so so skye bo'i gnas skabs su bcom ldan 'das rdo rje sems dpa'i gzhal yas khang ngo / /
mi gnas pa'i mya ngan las 'das pa 'dis rang bzhin gyis mi gnas pa'i mya ngan las 'das par gyur pas na gzhal yas khang ngo / /
dga' ba ni chags par 'gyur ba'o / /
'dod pa thams cad ni rdo rje sems dpa' la sogs pa ste /
de rnams kyi dngos grub ni gdul bya'i rgyud la de bskyed par gyur pa'o / /
de'i don gyi dngos grub ni 'gro ba thams cad la yang bskyed pa ste /
sems can thams cad grub par byas pa'o zhes bdag kyang zhes bya ba'i sgras ston to / /
de ltar slob ma gzhug pa'i phyir rjes su gnang ba blangs nas dkyil 'khor gyi lha rnams me tog la sogs pa yang dag par mchod de slob ma gzhug par bya'o / /
de yang rang gi lha gzhug pa'i cho gas rang gi lha'i dkyil 'khor du 'jug pa'i phyag rgya rnams kyis gzhug go / /
de ltar rang gi lha'i 'jug pa'i cho gas bcug pa'i rjes thogs nyid la 'di skad brjod par bya'o / /
'dod chags dang bral ba zhes bya ba la sogs pa la 'dod chags dang bral ba ni nyan thos dang /
rang sangs rgyas kyi mya ngan las 'das pa'o / /
'dis 'dul bas na 'dul ba ste /
nyan thos dang rang sangs rgyas kyi mya ngan las 'das pa la rab tu 'jug pa zhes ston pa yin no / /
'dod chags dang bral bas 'dul ba gang yin pa de ni 'dod chags dang bral bas 'dul ba'i 'jig rten no / /
sems can gyi khams 'dod chags dang bral bas dag pa zhes bya ba ni 'dod chags dang bral bas 'dul ba'i 'jig rten gang yin pa de ni ji skad du bshad pa'i nyan thos dang rang sangs rgyas kyi mya ngan las 'das pa'i chags pa dang bral bas yang dag par 'gyur zhing 'khor ba'i dri ma dang bral bar 'gyur ro / /
rdo rje sems dpa' sbas pa yin / /
zhes bya ba'i 'dod chags dang bral bas 'dul ba'i 'jig rten la ni bcom ldan 'das rdo rje sems dpa' gsang zhing sba bar bya ba yin gyi bstan par ni mi bya'o / /
ni'i sgra ni rgyu'i don te gang gi phyir 'dod chags dang bral bas 'dul zhing mos pa dman pa dang ldan pa rnams la chos bdag med pa'i 'dod chags rdo rje 'chang chen po'i chags pa chen po shin tu zab mo thos nas spong bar 'gyur la /
de spangs pas dmyal ba chen po mnar med par ltung bar 'gyur ro / /
de bas na rdo rje sems dpa' sbas pa yin no / /
'dod chags chen po ji lta bu zhe na /
mi dmigs pa'i thugs rje chen po'i stobs kyis sems can thams cad yongs su smin par byed pa'i bde ba chen po'i thar pa chen po'o / /
ji skad du bshad pa'i 'dod chags dang bral ba dang 'dra zhing mtshungs pa'i sdug bsngal gzhan dag ni yod pa ma yin te /
lus dang ngag dang sems shin tu 'gags pas bde ba thams cad med pa'i phyir rang bzhin gyis bde ba thams cad med pa yin la /
de bas na 'dod chags dang bral zhing bral bar ma byed cig ces pa'o / /
yang zhes bya ba ni gang gi phyir 'dod chags dang bral ba lta bu'i sdug bsngal gzhan dag med pa de bas na 'dod chags thams cad dang bral ba nyan thos dang rang sangs rgyas kyi byang chub thob pa'i gnas su mya ngan las 'da' bar ma byed cig ces bzlog pa'o / /
yang zhes bya ba ni sems de nam yang ma byed cig ces pa'o / /
de nas de kho na nyid chen po brjod par bya'o zhes bya ba ni /
dkyil 'khor go rims ji lta bu bzhin du bstan la de bzhin gshegs pa'i gsang ba brjod par bya'o / /
de ni 'di yin te /
sems can kun gyi yid khyab cing / /
sems can kun la bde rab stsol / /
rdo rje sems dpa' sems dpa' che / /
'dod pa 'di ni dam tshig mchog /
'di ni thog ma tha ma med / /
nam mkha' las byung mtshan nyid can / /
kun du bzang po kun bdag nyid / /
rdo rje bsnyems bdag bdag po'i gtso / /
'di nyid kho na 'gro ba'i sems / /
brtan pas sems dpa' zhes brjod de / /
mnyam par gzhag pas ting 'dzin te / /
nges pa'i phyir na rdo rjer gyur / /
sems dpa'i byin rlabs sbyor ba yis / /
slar yang rdo rje sems dpar 'gyur / /
'di nyid thog ma'i sems dpa' ste / /
'dod dang 'gro ba kun gyi bdag /
'di nyid kho na sangs rgyas nyid / /
'di nyid de bzhin gshegs pa nyid / /
'di ni khams gsum thams cad de / /
dang po'i sems dpar yang dag byung / /
chags bral gyis mthar mu stegs rnams / /
de 'dul ba yi dbang gis 'dis / /
bcom ldan rab sbas gsang nyid du / /
bde bar gshegs pas mdzad pa yin / /
de nas bcom ldan 'das bstan par bya ste /
'di ni bcom ldan 'das phyag na rdo rje bde ba chen po rdo rje sems dpa' sems can thams cad dgug pa dang gzhug pa dang bcing ba dang dbang du byed pa'i dam tshig ni 'di yin no zhes dang po'i sems dpa' nas brtsams te /
de bzhin gshegs pa'i bar du khyed kyis nga la brnyas par mi bya zhing nam yang yongs su spang bar mi bya'o / /
'di la brnyas par gyur na 'di dag gang yin khyod la 'byung bar mi 'gyur ro / /
snying po yang ci 'dod par byin la zhes bya ba ni dbang bskur ba thams cad kyis dbang bskur la de rnams ji lta ba bzhin du yang dag par mchod nas de rang gis mnyes par bya ba'i yi dam lha'i snying po sbyin par bya'o / /
de byin nas kyang phyag rgya bzhi'i ye shes bslab par bya'o / /
bsgrubs nas zhes bya ba ni snying po byin nas /
phyag rgya bzhi'i ye shes bslabs la rang gi lha'i rnal 'byor 'di ltar gyis shig ces bslab par bya'o / /
de nas ye shes sems dpa' dgug pa dang /
gzhug pa dang /
bcing ba dang /
dbang du byas nas mdun du ji lta ba bzhin du ji lta ba byed du bcug la de rang gi lus la gzhug pa bstan pa'i rjes thogs nyid la /
ye shes sems dpa' dang lhan cig gcig tu gyur par gyis shig ces bya bas bsgrubs la cho ga thams cad de la bstan par bya'o / /
rang gi lhag pa'i lha'i dbang bskur bas dbang bskur te zhes bya ba ni /
snying po byin pa gang yin pa 'di nas brtsams te phyag rgya bzhi la sogs pa sbyin pa slob ma la brjod pa de rang gi lha'i dbang bskur ba la sogs pas dbang bskur nas sbyin par bya'o zhes bya ba'i don te / /
mtshan ma de lag pa gnyis su byin la zhes bya ba la sogs pa la rang gi lha'i chu yis dbang bskur ba dang /
phyag rgya dang cod pan gyis dbang bskur la /
rdo rje la sogs pa rang rang gi lha'i mtshan ma'i dbang bskur ba'i sngags kyis slob ma'i lag pa gnyis su sbyin par bya'o / /
byin nas de la hUM zhes bya ba la sogs pa'i snying po 'dis /
rang gi rigs kyi ming gi dbang bskur bas /
dbang bskur bar bya'o / /
de nas phyag rgya bcing ba ji lta ba bzhin du bslab par bya'o / /
de'i rjes la ma hA su kha badzra satwa dzaHhUM baM hoH /
su ra ti s+t+waM zhes dam tshig chen po'i de kho na nyid 'don du bcug la 'di bshad par bya'o / /
dam tshig chen po ni sems dpa' chen po la bya'o / /
de kho na nyid ni rab tu dga' ba yin par bshad de /
bcom ldan 'das rab tu dga' ba la bskul na 'dod pa thams cad de dngos grub kyi dam pa myur du 'grub par 'gyur ro / /
de bas na dam tshig chen po'i de kho na nyid brjod par bya'o / /
bcom ldan 'das 'di ni khams gsum gyi dbang phyug ste /
thog ma'i sems dpa' yin pas 'dod pa kun gyi dbang phyug go / /
ma dul ba rnams la rdo rje bsnyems ma 'chang ba'i mchog yin te /
de bas na rdo rje bsnyems ma don gyis brjod par bya'o / /
bcom ldan 'das ni thog ma dang tha ma med pa kun du bzang po'o / /
'dod pa ni 'gro ba kun gyi bdag po'o / /
phyag na rdo rje ni rdo rje bsnyems ma'i bdag po'o / /
de rab tu dga' ba 'di'i sbyor bas rdo rje 'chang bas na /
de bzhin gshegs pa thams cad thugs 'byung bar mi byed do / /
gang gi tshe rab tu dga' bas bstod par bya zhing rdo rje sems dpa' 'di ni bde ba chen po yin pa des na nyon mongs pa mi mnga' bar /
bde ba nyid kyis sangs rgyas kyi byang chub la sogs pa'i dngos grub thams cad myur du thob par 'gyur te /
des na rab tu bde ba'i phyag rgya 'di bstod de 'jog cing /
bcom ldan 'das g.yon pa bsnyems pa dang bcas pa 'dis g.yon phyogs su spyod pa'i sems can rnams dbang du byed cing mgu bar byed pa yin no / /
de ci'i phyir zhe na /
'gro ba rnams dga' ba'i sbyor bas mgu bar byed par ma zad kyi zhi bar bya ba'am zhi ba nyid kyis 'dul bar mi nus pa dag la 'dir bsnyems pa la yang sbyor ro / /
bsnyems pa 'ba' zhig gis 'di dag 'dul bar nus pa ma yin gyi de'i don du bcom ldan 'das rdo rje bsnyems ma'i bdag por gyur nas 'jig rten gyi khams thams cad du gdul mi nus pa dag kyang 'dul bar spyod pa yin no / /
de ltar phyag rgya bcings pa 'di / /
oM ma hA su kha badzra satwa dzaHhUM baM hoH /
su ra ta s+t+waM /
zhes bya ba brjod par bya'o / /
de nas de rnams yid la 'dod pa'i dngos grub thams cad bde ba kho nar 'byor cing thob par 'gyur ro / /
'di dag ni bcom ldan 'das rdo rje sems dpa'i yan lag yin no / /
'di ni bcom ldan 'das kyi 'dod chags kyi yan lag ste /
thugs myur du 'bigs pas na snying po'o / /
g.yas su ni rab tu bde ba'i sbyor ba bde ba chen po'o / /
rgyab tu ni rtse ba'i 'ching bas chu srin 'dra ba yin pa des na 'di ni chu srin gyi rgyal mtshan no / /
g.yon du ni bsnyems ma dbang du byed pa yin no / /
'di dag ni rab tu dga' ba'i mchod pa ste me tog ma la sogs pa'o / /
'di dag ni sgeg mo la sogs pa'i rdo rje sgeg mo rnams so / /
'di dag ni ming gis chags par byed pa la sogs pas chags pa'i lcags kyu la sogs pa ste /
'di ni de bzhin gshegs pa thams cad kyi gsang bar 'jug pa dngos grub thams cad kyi bde ba rab tu gsol ba yin te 'dis ni sangs rgyas nyid kyang thob par gyur na /
dngos grub gzhan lta smos kyang ci dgos /
de bzhin gshegs pa thams cad kyi dam tshig gi mchog yin pa'i phyir ro / /
de nas snying po byin la de nas phyag rgya bcings pa bslab par bya'o zhes bya ba ni /
de nas phyag rgya chen po bcing pa bslab par bya ste /
bsnyems pa dang bcas pas rdo rje gsor zhing Tak+ki hUM dzaHzhes bya bas rdo rje tshig tu brjod par bya'o / /
'dis de bzhin gshegs pa thams cad kyi rjes su bstan pa la 'jug par 'gyur ro / /
de nas rdo rje de rang gi snying gar bstod pa'i tshul gyis 'dzin cing Tak+ki dzaHhoHzhes brjod par bya'o / /
de nas rdo rje sems dpa'i sku dang gsung dang thugs su rang nyid 'gyur ro / /
de nas rdo rje yid las byung ba la sogs pa'i phyag rgya chen po ji ltar bris pa dang rjes su mthun par bslab par bya'o / /
ji ltar mngon par 'dod pa'i mchod pa byas nas zhes bya ba ni de ltar slob ma 'jug pa la sogs pa'i cho ga rjes su spyad nas slob dpon gyis ji ltar mngon par 'dod pas dkyil 'khor pa thams cad la mchod par bya'o / /
de byas nas slob ma yang byed du gzhug go / /
de nas slob ma thams cad kha zas dang gnas pa thams cad kyis tshim par bya ba dang /
rang nyid kyis phyag rgya dang /
phyag rgya'i lan dang gar gyi mchod pa byas te slob dpon rang gis rdo rje yid las byung ba'i las kyi phyag rgya gar bya ba'i tshul gyis bcing bar bya'o / /
de nas ni rdo rje bsnyems ma'i las kyi phyag rgya'o / /
de nas ni rdo rje ki li ki la'i phyag rgya'o / /
de nas ni rdo rje dran pa'i phyag rgya'o / /
de nas ni rdo rje sbrang rtsi'i phyag rgya'o / /
de nas ni rdo rje dgun gyi phyag rgya'o / /
de nas ni rdo rje gnod sbyin gyi phyag rgya'o / /
de nas ni rdo rje ston gyi phyag rgya'o / /
de nas ni rdo rje sgeg mo'i phyag rgya'o / /
de nas ni rdo rje gar ma'i phyag rgya'o / /
de nas ni rdo rje bzhad ma'i phyag rgya'o / /
de nas ni rdo rje glu ma'i phyag rgya'o / /
de nas ni rdo rje lcags kyu'i phyag rgya'o / /
de nas ni rdo rje 'bebs pa'i phyag rgya'o / /
de nas ni rdo rje zhags pa'i phyag rgya'o / /
de nas ni rdo rje lcags sgrog gi phyag rgya bcing bar bya'o / /
de nas dpal rdo rje sems dpa'i phyag rgya bcings na 'grub par 'gyur ro / /
de nas zhes bya ba la sogs pa la de ltar phyag rgya dang phyag rgya'i lan gyi gar gyi mchod pas bcom ldan 'das 'khor dang bcas pa yang dag par mchod nas de'i rjes thogs nyid la slob ma thams cad slar btang nas 'di skad ces brjod par bya'o / /
ji skad brjod par bya zhe na rab tu dga' ba zhes bya ba la sogs pa smos te rab tu dga' ba ni bshad zin to / /
de la rag las pa ni 'brel cing rag lus pa ste /
de nas rdo rje sems dpa' nas brtsams te rdo rje 'bebs pa'i mthar thug pa'i thog mtha' de la'o / /
'gro ba 'di kun rgyu ba ste / /
zhes bya ba ni skye zhing 'gro bas na skye 'gro'o / /
'di zhes bya ba ni mngon du gyur pa'o / /
thams cad ni ma lus pa'o / /
dkyil 'khor gyi lha rnams kyi ngo bo yin par bstan pa'i phyir rgyu ba zhes bya ba gsungs te sems dang bcas pa'o / /
de yang 'gro ba sems dang bcas pa 'di dag thams cad ni rdo rje sems dpa'i phyag rgya chen po'i ngo bo nyid nas rdo rje 'bebs pa'i phyag rgya'i ngo bo nyid kyi bar yin te rab tu dga' ba la rag las pas na zhi ba byang chub kyi sems kyi kha na lus pa yin no zhes bya ba'i tha tshig go / /
gang gi phyir de ltar yin pa des na rdo rjer mdzod ces bya ba ni mi phyed par mdzod cig pa'o / /
sems dpa' chen po zhes bya ba ni byang chub chen po'i ngo bo ci'i phyir zhe na /
slar yang gshegs par mdzad du gsol zhes bya ba yin no / /
'di ni ji srid khyed la bdag spyan 'dren par bgyid pa de srid kyi bar du gshegs par mdzod la /
slar spyan 'dren pa de'i tshe na mi phyed pa'i thugs su mdzad de gshegs par mdzod cig ces pa'o / /
'di skad ston te gang gi phyir byang chub kyi sems dang 'brel pa yin pas 'gro ba 'di dag thams cad ni /
rdo rje sems dpa' la sogs pa'i phyag rgya chen po'i ngo bo nyid yin pa'i phyir /
rdo rje 'bebs pa'i mthar thug pa yin no / /
de bas na khyed la rag lus pa'i phyir bdag cag rnams la rjes su brtse ba'i don du khyed slar yang gshegs pa'i slad du mi phyed pa'i thugs su mdzod cig /
khyed gshegs pas sems dpa' 'di dag thams cad byon nas bdag gi bsam pa thams cad rdzogs par mdzad par 'gyur ro zhes ston to / /
de nas snyim pa'i me tog gtor la dbyung bar bya'o / /
de ltar bcom ldan 'das gshegs pa'i phyir spyi bor snyim pa'i me tog gtor bas bskul bar bya zhing /
oM ma hA su kha badzra satwa dzaHhUM baM hoH /
su ra ta s+t+waM muHzhes brjod do / /
des ni bcom ldan 'das 'khor dang bcas pa gshegs su gsol bar 'gyur ro / /
de ltar snyim pa'i me tog gtor bas oM ma hA su kha zhes bya ba la sogs pa zlos shing rang nyid kyis dkyil 'khor 'phyag par bya'o / /
gal te slong ba yod na phye ma de las ri lu byas te dkyil 'khor rnams la lan brgya rtsa brgyad bzlas la gzhag par bya ste /
des dbang du bya ba la sogs pa'i las thams cad 'grub par 'gyur ro / /
de nas zhes bya ba la sogs pa ni go sla'o / /
gang zhig ri mo'i las la mkhas par gyur pa des ni rdo rje la sogs pa mtshan ma'am phyag rgya la sogs pa gzhag par bya'o / /
gang zhig mtshan ma'i phyag rgya la sogs pa yang dkyil 'khor du bri bar mi nus pa des ni lha rnams dam tshig gi phyag rgya rnams kyis rab tu bsgrubs la /
de rnams kyi chos dang las dang phyag rgya chen po bcing bar bya'o / /
phyag rgya'i cho ga rgyas pa zhes bya ba ni bri ba'i phyag rgya rnams kyis dkyil 'khor brtag pa'i cho ga gsungs pa gang yin pa 'di'i mtshan ma'i phyag rgya rnams dang lag pa'i phyag rgya rnams kyis bya ba de ni phyag rgya'i cho ga rgyas pa zhes bya'o / /
de ltar de nas bcom ldan 'das zhes bya ba nas brtsams te /
phyag rgya'i cho ga rgyas pa'o zhes bya ba'i bar du bstan pas /
slob dpon gyi las kyi cho ga dang slob ma 'jug pa la sogs pa'i cho ga rgyas pa gsungs pa yin no / /
yang 'dis bde blag tu rtogs par bya ba'i phyir /
brjod par bya ste /
re zhig dang por ji skad du bshad pa'i chu'i khrus sam sems kyis nang gi khrus byas la lha'i khang par ji lta ba bzhin du zhugs nas 'dug par bya'o / /
de nas sngar bshad pa'i cho gas bdag bsrung ba dang bgegs bsal ba la sogs pa bya'o / /
de nas mchod yon la bzlas pa'i bar gyi cho ga rjes su spyad la /
rtag tu rdo rje dril 'chang zhing / /
thams cad 'gugs pa'i mchod pa ste / /
bdag byin brlabs sogs sgrub pa yis / /
dngos grub mchog ni bsgrub par bya / /
lugs ma 'am 'bur du brkos pa'am / /
byas pa'am yang na bris pa yis / /
'khor lo dang por rab bzhag nas / /
de yi mdun du bsgrub par bya / /
sngar bshad pa'i rdo rje 'khor lo'i phyag rgyas dkyil 'khor sprul la me tog la sogs pas yang dag par mchod de /
oM sarba ta thA ga ta kA ya wA ka tsit+ta pra Na me na badzra ban+d+ha nAM ka ro mi zhes bya bas bcom ldan 'das la phyogs thams cad nas dkyil 'khor lnga pas phyag byas la phyag bzhi la sogs pa'i cho ga spyad la sdom pa gzung bar bya'o / /
de'i rjes la a n+yo n+ya a nu ga ta sarba d+harmA zhes bya bas thal mo khong stong bcing bar bya'o / /
de nas pa ra spa ra a nu pra biSh+Ta sarba d+harmA any+dza li zhes brjod cing rdo rje thal mo bcing bar bya'o / /
de nas a t+yan+ta a nu pra biSh+Ta sarba d+harmA badzra ban+d+ha zhes brjod cing thal mo bsdams pa bcing bar bya'o / /
de nas badzra ban+d+ha traT ces brjod cing rdo rje bsdams pa snying gar lan gsum dral bar bya'o / /
rdo rje dbab pa'i dam tshig gi phyag rgya bcings la badzra A be sha a zhes bya bas bdag nyid la dbab par bya'o / /
de nas tiSh+Tha badzra zhes pa la sogs pas rdo rje dbab pa'i dam tshig gi phyag rgyas rang gi snying gar dgrol bar bya'o / /
de nas badzra muSh+Ti zhes brjod cing rdo rje khu tshur gyi dam tshig gi phyag rgya bcing bar bya'o / /
de nas badzra san+d+hi baM zhes lan gsum bzla bar bya'o / /
de nas yi ge hU~M zlos shing dang po'i rdo rje bcing bar bya ste /
de lta bus ni phyag rgya thams cad bcing ba 'grub cing rang gi las rnams byed par 'gyur ro / /
de nas dpal rdo rje sems dpa' la sogs pa nas rdo rje 'bebs pa'i bar gyi rang gi dam tshig gi phyag rgya rnams la sa ma ya s+t+waM zhes brjod cing /
bcings la de rnams kyi rang gi snying po lan gsum brjod de /
oM badzra muHzhes bya bas rang gi snying gar gzhug par bya'o / /
de nas oM sarba pA pA kaR+Sha Na bi shwa d+ha na badzra sa ma ya hUM phaT ces bya bas phyag rgya dang ldan pas sdig pa thams cad dgug par bya'o / /
de nas 'di'i phyag rgya ni / /
rdo rje'i phyag rgya gnyis nang du / /
mdzub mo gnyis ni bcings nas su / /
legs par gyen du 'phangs pa ni / /
ltung ba slong ba'i dam pa'o / /
zhes bya ba yin no / /
de'i rjes la oM badzra pA Ni bi s+pho Ta ya sarba a pa ya ban+d+ha ni pra mo k+Sha ya sarba pA pa sarba a pa ya ga ti b+h+yaH /
sarba twan sarba ta thA ga ta badzra sa ma ya traT ces bya ba 'di'i phyag rgya dang ldan pas sdig pa thams cad dral bar bya'o / /
rdo rje bcings pa bsdams byas te / /
gung mo gnyi ga sbyar nas ni / /
tha ma bzhi ni rtse mor sbyar / /
sdig pa 'joms par grags pa yin / /
de nas rang gi snying gar gnas pa'i dang po'i rdo rje'i dbus su /
oM ma hA su kha zhes bya ba la sogs pa yid kyis bris la de nyid yid la zlos shing chos thams cad bdag med par bsgom par bya'o / /
de nas de nyid yid la zlos shing de nyid dbyangs kyi yi ge bcu drug dang bcas pa las rang gi sems kyi gzugs brnyan zla ba'i dkyil 'khor lta bur bsam par bya'o / /
de'i steng du snying po de nyid yi ge ka la sogs pa dang bcas pa las zla ba'i dkyil 'khor gnyis pa bsam par bya'o / /
de nas snying po de nyid zlos shing zla ba'i dkyil 'khor de dang po'i rdo rjer bsam par bya'o / /
de nas de'i dbus su snying po de yid kyis bsams la de nyid zlos shing rdo rje'i nga rgyal bsgoms la rdo rje sems dpa'i dkyil 'khor gyi lha 'jig rten gyi khams thams cad kyi rdul phra rab dang mnyam par rdo rje las phyung la de rnams kyis nam mkha'i khams thams cad bkang la sems can thams cad kyi don byas nas yang rdo rje der yid kyis bcug ste /
sems dpar byin gyis brlab pa'i sbyor bas rdo rje de rdo rje sems dpa'i bdag nyid du bsam zhing badzra satwa haM zhes kyang bzla bar bya'o / /
de nas bsnyems pa dang bcas pas /
rdo rje gsor la yang badzra satwa haM zhes brjod par bya zhing de yang chos kyi dbyings thog ma dang tha ma med pa'i rang bzhin gzugs brnyan dang 'dra bar nges par byas la ma hA sa ma ya satwa haM zhes brjod par bya'o / /
de nas dang po'i rdo rje bcings la /
ma hA sa ma ya haM zhes brjod la /
de nyid kyis snying ga dang /
dpral ba dang /
lkog ma dang /
spyi bor byin gyis brlab cing sa ma ya satwa a d+hi tiSh+Tha sa mAM zhes kyang brjod par bya'o / /
de nas bsnyems pa dang bcas pas lus drang por gzhag la bsnyems pa dang bcas pa nyid kyis rdo rje gsor zhing Tak+ki hUM dzaHzhes brjod par bya'o / /
de nas rdo rje snying gar bstod pa'i tshul gyis 'jog cing Tak+ki dzaHho zhes brjod par bya'o / /
de nas rang gi snying po bzla bar bya ste /
'dir phyag rgya chen po bcing ba 'dis bdag la byin gyis brlabs pa yin la de bas na 'dis rnal 'byor pa rdo rje sems dpa'i sku dang gsung dang thugs rdo rje'i ngo bo nyid du 'gyur ro / /
de nas nam mkha' dang mnyam pa'i sbyor bas rang gi lus la yid kyi nang du zhugs la /
rang gi snying gar zla ba'i dkyil 'khor la rdo rje 'khor lo'i phyag rgyas dkyil 'khor sprul la /
'jug pa'i cho ga gnyis pas ji lta ba bzhin du zhugs nas rang gi spyi bor me tog gi phreng ba dor la /
dngos grub kyi rdo rje brtul zhugs blang ba'i bar gyis cho ga ji lta ba bzhin du spyad la dkyil 'khor de rang gi zla bar zhu nas de dang gcig tu gyur [(]bar [,]par [)]bsams nas /
rang gi lus la rang gi lha'i gnas rnams su yi ge hrIHlas sna tshogs pad+ma bskyed la gzhi'i lus kyi rang gi lha'i gnas su gzhag ste /
oM ma hA su kha badzra satwa dzaHhUM baM hoH /
su ra te s+t+waM a zhes brjod la /
gzhi'i lus kyi phyi rol du sna tshogs pad+ma'i steng du dang po'i rdo rje kha dog dmar po bskyed par bya'o / /
de nas rdo rje'i dbus su sngags yid kyis bris la badzra haM zhes de'i nga rgyal bsgom par bya'o / /
de nas sngags de yid kyis brjod la badzra satwa haM zhes bya bas rdo rje de rdo rje sems dpa'i bdag nyid du bsgom par bya'o / /
de bzhin du rdo rje 'bebs pa'i bar gyi phyag rgya chen po bcings la gzhi'i lus la yid kyis A badzra ban+d+ha zhes bya bas rang gi gnas na gnas par bya'o / /
rang gi lus kyi phyi rol gyi mdun du sna tshogs pad+ma'i steng du rdo rje dril bu bskyed la /
de'i dbus su badzra g+haN+Ta zhes bya ba yid kyis bris la /
badzra g+haN+To haM zhes bya bas dril bu'i nga rgyal bsgom par bya'o / /
yang badzra g+haN+To zhes yid la brjod la badzra A be+e sha haM zhes bya bas rdo rje dril bu de rdo rje 'bebs pa'i bdag nyid du bsgom par bya'o / /
de nas rdo rje lcags kyu la sogs pa'i las kyi phyag rgyas dgug pa dang gzhug pa dang bcing ba dang dbang du bya bas /
rdo rje sems dpa' la sogs pa nas rdo rje 'bebs pa'i bar du rang gi gzugs brnyan la rang gi dam tshig gi phyag rgyas go rims 'dis bsgrub par bya'o / /
dang po rdo rje bcings la /
oM ma hA su kha badzra satwa dzaHhUM baM hoH /
su ra ta s+t+waM dr-i sh+ya zhes bya ba dang dpal rdo rje sems dpa' blta bar bya'o / /
de bzhin du rdo rje 'bebs pa'i bar gyis rang gi dam tshig gi phyag rgya bcings la /
A badzra g+haN+Ta dr-i sh+ya zhes bya bas rdo rje 'bebs pa blta bar bya'o / /
de nas dpal rdo rje sems dpa'i phyag rgya chen po bcings la g.yas pa'i mdzub mo'i lcags kyus dpal rdo rje sems dpa' la sogs pa rang gi lus la rang gi gnas su snying po 'dis gzhug par bya'o /
oM ma hA su kha badzra satwa a hI shI g+h+raM ma hA su kha badzra gu h+ya sa ma ya ma nu smA ra pra bud+d+ha sa ma ya s+t+waM dr-i D+ha su to Sh+yo a nu rak+to su po Sh+yo me b+ha ba a d+hi tiSh+Tha b+ha ga bAn an+d+hi na hi na sa twa sid+d+hi d+ha ma me man+t+ra pa de dzaHhUM baM hoH /
yang dang po'i rdo rje bcings la sa ma ya s+t+waM zhes brjod de 'od zer dmar po 'khrug pa 'bar ba'i 'od kyi dkyil 'khor can bskyed la sa ma ya s+t+waM dzaHhUM baM hoH /
oM ma hA su kha badzra satwa dzaHhUM baM hoH /
ma hA su ra ta s+t+waM zhes lan gsum bzlas la /
bcom ldan 'das rdo rje sems dpa' dang bdag nyid gcig tu gyur par bsgom par bya'o / /
de bzhin du rdo rje 'bebs pa'i bar gyis dam tshig gi phyag rgya bcings la /
sa ma ya s+t+waM zhes brjod cing 'od zer dmar po 'bar ba 'khrug pa'i 'od kyi dkyil 'khor bskyed la sa ma ya s+t+waM a ho dzaHhUM baM hoH /
badzra g+haN+Ta /
zhes lan gsum bzlas la /
bcom ldan 'das rdo rje 'bebs pa dang bdag nyid gcig tu gyur par bsgom par bya'o / /
de ltar na thams cad bsgrub par 'gyur ro / /
de bzhin du bcom ldan 'das rdo rje sems dpa' la sogs pa chos dang las dang phyag rgya chen po rnams kyis rgyas btab la snga ma bzhin du yid kyis legs so zhes bya ba'i sbyor bas sangs rgyas thams cad de'i lus la bcug la dam tshig gi phyag rgya bsgrub par bya'o / /
de nas chos dang las dang phyag rgya chen pos kyang rgyas btab la /
yang dang po'i rdo rje bcings nas badzra satwa a d+hi tiSh+Tha swa mAM zhes bya bas rang gi snying ga'i zla ba la dang po'i rdo rje rtse lnga pa bskyed par bya'o / /
badzra rat+na a d+hi tiSh+Tha swa mAM zhes bya ba dang dpral bar rdo rje rin po che /
badzra d+har+m+ma a d+hi tiSh+Tha swa mAM zhes bya ba dang /
lkog ma'i phyogs su rdo rje pad+ma /
badzra kar+m+ma a d+hi tiSh+Tha swa mAM zhes bya ba dang /
spyi bor sna tshogs rdo rje bsam par bya'o / /
de ltar byin gyis brlabs pa byas nas sngar bshad pa'i dbang bskur ba'i phyag rgya rnams kyis sangs rgyas dang /
rin po che dang /
pad+ma dang /
sna tshogs rdo rje'i phreng ba'i dbang bskur ba'i cod pan bskyed la yi ge brgya pas brtan par bya'o / /
de nas dang po'i rdo rje bdag po dang /
ming gi dbang bskur ba blangs nas dngos grub kyi rdo rje brtul zhugs blang bar bya'o / /
de nas rdo rje mtshon cha ma la sogs pa bcu gnyis kyi las kyi phyag rgyas bdag nyid yang dag par mchod la /
rol pa'i rdo rje dga' ba'i rdo rjes bcom ldan 'das la phyag byas la de kho na nyid kyis rdo rje gzung chos kyi dril bu dkrol la /
dam tshig gi phyag rgya chen por byin gyis brlab par bya'o / /
de nas dam tshig gsum gyi rdo rje'i glu'i mchod pa byas la phyag rgya chen po ji lta ba bzhin du bcing bar bya'o / /
de ltar phyag rgya chen po rab tu bsgrubs nas snying gar rdo rje 'khor los de bzhin du dkyil 'khor sprul la oM ma hA su kha badzra satwa dzaHhUM baM hoH /
sa ma ya staM zhes bya ba dang /
dpal rdo rje sems dpa' rang gi snying gar gnas pa'i rdo rje sems dpa'i dkyil 'khor gyi dbus su gzhag par bya'o / /
de bzhin du badzra g+haN+Ta zhes bya ba dang rang gi snying gar gnas pa'i rdo rje sems dpa'i dkyil 'khor gyi gnas su rdo rje 'bebs pa'i bar du gzhag par bya'o / /
de nas oM badzra At+ma ko\u0f85haM /
oM swa b+hA ba shud+d+ho\u0f85haM /
oM sarba sa mo haM /
zhes bya ba'i snying po gsum zlos shing rdo rje'i bdag nyid du bsams la /
bde ba chen po rdo rje rab mchog dam tshig pa zhes bya ba'i dkyil 'khor gyi rang bzhin ni bdag rang nyid yin no zhes nga rgyal bskyed la /
oM ma hA su kha zhes bya ba la sogs pa'i sngags lha thams cad kyi thugs kar gnas pa'i rdo rje'i dbus su bsams la yid kyis rdo rje'i tshig tu rab tu dga' ba'i rdo rje tshig zlos shing thams cad bdag yin no zhes ji srid mngon du mthong bar gyur pa de srid kyi bar du nyin re zhing bsgom par bya'o / /
de nas de'i dkyil 'khor ji lta ba bzhin du bris la bsgrubs na rdo rje 'chang ba nyid 'thob par 'gyur ro / /
yang na snga ma bzhin du rnal 'byor chen po byas la rang gi snying po zlos pa la brtson pa dang /
g.yon pa'i mig tu Ta las zla ba ste /
g.yas par ma bkod pa las nyi ma bsam /
hri yis mig 'bras bskal pa'i me lta bur gnas pa 'dis ni rdo rje blta bar bya /
rnal 'byor pas yid kyis nam mkha'i phyogs su gnas la snod kyi 'jig rten gyi 'og tu rlung gi dkyil 'khor la /
yi ge hUM las rdo rje rtse lnga pa 'bar bar bsams la rdo rje de'i dbus su yi ge raM bsams te /
rdo rje de rdo rje me lta bu'i 'od dang ldan pas kun nas nyon mongs pa can gyi sangs rgyas kyi zhing thams cad thal bar byas par bsam par bya'o / /
de nas yi ge khaM las bcom ldan 'das rnam par snang mdzad dkar po nam mkha'i gtos thams cad khyab pas rdo rje bdud rtsi chu'i rgyun gyis sangs rgyas kyi zhing tshig par gyur par bkrus te /
'o ma can gyi rgya mtsho chen po dba' rlabs kun du 'khrug pa kun du gang bar gnas par bsam par bya'o / /
de nas yi ge ra'i mes 'o ma can gyi rgya mtsho chen po bskol la /
ra'i me dang rgya mtsho chen po'i dbus su pad+ma chen po bsam par bya'o / /
pad+ma'i rtsa bar yi ge pra las shes rab kyi pha rol tu phyin pa'i rang bzhin can gyi gser gyi rus sbal tshad mtha' yas pa dang /
pad+mo'i ze ba la shes rab kyi pha rol tu phyin pa'i rang bzhin can gyi yi ge pra gser gyi mdog can dang /
bcom ldan 'das rnam par snang mdzad yi ge khaM gi gzugs su nam mkha'i phyogs nas byon nas bzhugs par bsams la /
pad+ma dang yi ge pra dang yi ge khaM gcig tu byas la hUM suM hUM zhes brjod de /
de las ri'i rgyal po ri rab zur bzhi pa rin po che sna bzhi'i rang bzhin can rin po che sna tshogs kyis brgyan pa bskyed par bya'o / /
de nas yang nam mkha'i phyogs su 'dod pa'i khams thams cad kyi gzhan 'phrul dbang byed kyi lha'i rgyal po'i lha'i gzhal yas khang dang po'i rdo rje bcings pa la hUM zhes brjod des la bzhag nas /
a nu rA ga ya mi hUM zhes brjod la /
sprul nas lha thams cad kyi gnas su yi ge hriHlas sna tshogs pad+ma'i gdan bsams te /
oM badzra dr-i D+ho me b+ha ba rak+Sha sarbaM swA hA zhes brjod de rdo rje bsdams pa brkyang ba sa la bzhag nas byin gyis brlab par bya'o / /
de nas dkyil 'khor gyi sa'i dbus su ji lta ba bzhin du 'dug la snga ma bzhin du mngon par byang chub pa rnam par bsgoms nas 'og min gyi gnas nas babs te /
'dod pa'i khams thams cad kyi gzhan 'phrul dbang byed kyi lha'i rgyal po'i gnas na /
phyag na rdo rje la sogs pa'i byang chub sems dpa' rnams kyis yongs su bskor nas mdun gyis bltas te gnas so / /
de nas 'dod chags chen po ni byang chub sems dpa' chen po'i dngos grub kyi mchog go zhes bya ba la sogs pa /
shes rab kyi pha rol tu phyin pa'i sgo ston pas dkyil 'khor sprul pa'i phyir /
rdo rje sems dpa' yang dag par sprul te /
shes rab kyi pha rol tu phyin pa'i don la lhag par mos pa'i stobs kyis bde ba chen po rdo rje sems dpa'i bzhugs gnas kyi gzhal yas khang bskyed de /
der rnal 'byor pa rnam par snang mdzad kyi nga rgyal gyis gnas par bya'o / /
de nas rdo rje sems dpa'i nga rgyal gyis bcom ldan 'das rnam par snang mdzad la gsol ba gdab par bya ste /
ji srid 'khor ba'i gnas su ni / /
de srid mtshungs med sems can don / /
sems can khams ni mtha' yas pa / /
gzi can srid pa tshol byed pa / /
srid pa'i nyes pa gzhig pa yis / /
bde ba chen po 'phel ba'i phyir / /
gsang ba'i rtog pa mchog bshad pa / /
bdag la rjes su gnang ba stsol / /
de nas rnam par snang mdzad kyi nga rgyal gyis rdo rje 'chang ba la dbang bskur bar bya'o / /
dang po'i rnal 'byor gyi ting nge 'dzin to / /
de nas rdo rje sems dpa'i phyag rgya chen po bcings te /
oM ma hA su kha badzra satwa dzaHhUM baM hoH /
su ra ta s+t+waM zhes brjod cing rang gi sku dang gsung dang thugs las rang gi lha dang dkyil 'khor gyi lha phyung la /
snying po brjod cing rang rang gi gnas su dkyil 'khor gyi tshul gyis ji lta bar gzhag par bya ste /
'di ni dkyil 'khor gyi mchog ces bya ba'i ting nge 'dzin gnyis pa'o / /
de nas sgo dbye ba dang bsdu ba byas la rdo rje dbyings kyi dkyil 'khor chen po las gsungs pa'i tshul gyis bcom ldan 'das 'khor dang bcas pa byon nas /
ji lta bar bzhugs par bsams la dbang bskur ba blang ste /
lcags kyu la sogs pas dgug pa dang /
gzhug pa dang bcing ba dang dbang du byas la /
rdo rje gnod sbyin gyis bgegs bsal ba la sogs pa yang bya /
rdo rje khu tshur gyis sgo rnams bcad la /
rdo rje bsrung bas yang dag par bsrungs te /
bcom ldan 'das rdo rje sems dpa' 'khor dang bcas pa la /
rdo rje sems dpa'i snying po bzlas pa'i mchod yon phul la bcom ldan 'das rdo rje sems dpa' 'khor dang bcas pa'i dam tshig gi phyag rgya rnams kyis bsgrub par bya'o / /
de nas chos dang /
las dang /
phyag rgya chen po 'khor dang bcas pas rgyas btab la /
dbang bskur ba'i phyag rgya rnams kyis dbang bskur te /
rim pa 'dis rang rang gi las la nges par sbyar bar bya'o / /
dpal rdo rje sems dpa'i phyag rgya chen po bcings la /
dpal rdo rje sems dpa' la 'di skad ces brjod par bya ste /
de bzhin gshegs pa la sogs pa dang /
sems can gyi khams thams cad 'dod chags chen po 'di dngos grub kyi mchog la rab tu gzhag par mdzod cig /
rdo rje yid las byung ba'i phyag rgya chen po bcings la /
rdo rje yid las byung ba la 'di skad ces brjod do / /
de bzhin gshegs pa la sogs pa dang sems can gyi khams thams cad 'dod chags chen po rab tu rtogs pa bshad pa la sbyor bar mdzod cig /
kI li ki la'i phyag rgya chen po bcings la /
kI li ki la la 'di skad ces brjod do / /
de bzhin gshegs pa la sogs pa'i sems can gyi khams thams cad 'dod chags chen po mngon du byed pa'i dngos grub la rab tu gzhag par mdzod cig /
rdo rje dran pa'i phyag rgya chen po bcings la /
rdo rje dran pa la 'di skad ces brjod do / /
de bzhin gshegs pa la sogs pa'i sems can gyi khams thams cad thugs rje chen po'i chags pa'i 'ching bas bcings la mi gnas pa'i mya ngan las 'das pa'i dbyings la rab tu gzhag par mdzod cig /
rdo rje bsnyems pa'i phyag rgya chen po bcings la /
rdo rje bsnyems pa la 'di skad ces brjod do / /
de bzhin gshegs pa la sogs pa sems can gyi khams thams cad la dbang byed pa'i bdag po dngos grub kyi bsnyems pas dbang du mdzod cig /
rdo rje sbrang rtsi'i phyag rgya chen po bcings la /
de la 'di skad ces brjod do / /
de bzhin gshegs pa la sogs pa dang /
sems can thams cad rdo rje sems dpa'i bsam gtan gyi pha rol tu phyin pa la rab tu 'jog par mdzod cig /
rdo rje sprin gyi phyag rgya chen po bcings la /
de la 'di skad ces brjod do / /
de bzhin gshegs pa la sogs dang sems can gyi khams thams cad rdo rje sems dpa'i shes rab kyi pha rol tu phyin pa la rab tu 'jog par mdzod cig /
rdo rje ston gyi phyag rgya chen po bcings la /
de la 'di skad ces brjod do / /
de bzhin gshegs pa la sogs pa dang /
sems can gyi khams thams cad rdo rje sems dpa'i smon lam gyi pha rol tu phyin pa la rab tu 'jog par mdzod cig /
rdo rje dgun gyi phyag rgya chen po bcings pa de la /
'di skad ces brjod do / /
de bzhin gshegs pa la sogs pa dang /
sems can gyi khams thams cad rdo rje sems dpa'i thabs kyi pha rol tu phyin pa la rab tu 'jog par mdzod cig /
sgeg mo'i phyag rgya chen po bcings la /
de la 'di skad ces brjod do / /
de bzhin gshegs pa la sogs pa dang /
sems can gyi khams thams cad rdo rje sems dpa'i tshul khrims kyi pha rol tu phyin pa la rab tu 'jog par mdzod cig /
bzhad ma'i phyag rgya chen po bcings la /
'di skad ces brjod do / /
de bzhin gshegs pa la sogs pa dang sems can gyi khams thams cad rdo rje sems dpa'i 'dzum pa rmad du byung ba la rab tu 'jog par mdzod cig /
glu ma'i phyag rgya chen po bcings la /
de la 'di skad ces brjod do /
de bzhin gshegs pa la sogs pa dang /
sems can gyi khams thams cad rdo rje sems dpa'i bzod pa'i pha rol tu phyin pa la rab tu 'jog par mdzod cig /
gar ma'i phyag rgya chen po bcings la /
de la 'di skad ces brjod do / /
de bzhin gshegs pa la sogs pa dang /
sems can gyi khams thams cad rdo rje sems dpa'i brtson 'grus kyi pha rol tu phyin pa la rab tu 'jog par mdzod cig /
rdo rje lcags kyu ma'i phyag rgya chen po bcings la /
de la 'di skad ces brjod do / /
de bzhin gshegs pa la sogs pa dang /
sems can gyi khams thams cad byang chub kyi sems chen po'i lcags kyus thar pa chen po'i grong khyer du gzhug par mdzod cig /
rdo rje zhags pa'i phyag rgya chen po bcings la /
de la 'di skad ces brjod par bya'o / /
de bzhin gshegs pa la sogs pa dang /
sems can gyi khams thams cad pha rol tu phyin pa bcu'i zhags pas thar pa chen po'i grong khyer du gzhug par mdzod cig /
rdo rje lcags sgrog gi phyag rgya chen po bcings la /
de la 'di skad ces brjod par bya'o / /
de bzhin gshegs pa la sogs pa dang /
sems can gyi khams thams cad de bzhin gshegs pa'i bsam gtan gyis bcings par mdzod cig /
rdo rje 'bebs pa'i phyag rgya chen po bcings la /
de la 'di skad ces brjod do / /
de bzhin gshegs pa la sogs pa dang /
sems can gyi khams thams cad rang bzhin gyis 'od gsal ba'i ye shes dbab pas dbang du mdzod cig 'dir /
'di ni las kyi rgyal po mchog /
ces bya ba'i ting nge 'dzin gsum pa'o / /
de ltar ting nge 'dzin gsum po rnam par bsgoms la yang sgo dbye ba dang /
bsdu ba dang /
mtshan brgya rtsa brgyad kyis bstod pa yang byas la /
bcom ldan 'das kyi phyag rgya chen po bcings te /
g.yas pa'i mdzub mo'i lcags kyus bcom ldan 'das 'khor dang bcas pa'i dkyil 'khor chen po ji lta ba bzhin du bcug ste /
rdo rje gnod sbyin dang /
rdo rje khu tshur dang /
rdo rje srung ba'i las rnams snga ma bzhin du byas la /
mchod yon de bzhin du phul nas bcom ldan 'das rdo rje sems dpa' 'khor dang bcas pa dam tshig gi phyag rgya bsgrub par bya'o / /
de nas chos dang /
las dang /
phyag rgya chen po rnams kyis rgyas btab la dbang bskur la mchod pa rnam pa lnga dang /
rdo rje mtshon cha la sogs pa mchod pa rnam pa bcu gnyis kyis yang dag par mchod nas rnam par sgeg pa'i dga' ba'i rdo rjes phyag bya ba dang /
phyag bzhi byas la bcom ldan 'das rdo rje sems dpa'i phyag rgya chen po bcings te /
dkyil 'khor gyi lha thams cad kyi sku dang /
gsung dang /
thugs rdo rje'i ngo bor bdag nyid bsam zhing /
oM badzra At+ma ko\u0f85haM /
zhes bzla bar bya'o / /
de nas rang bzhin gyis 'od gsal zhing rang bzhin gyis dag par lhag par mos pa byas la /
oM swa b+hA ba shud+d+ho\u0f85haM /
zhes brjod par bya'o / /
de nas chos kyi dbyings thog ma dang tha ma med pa las byung ba lha thams cad kyi sku dang /
gsung dang /
thugs kyi ngo bo'i gzugs brnyan dang mnyam par bdag nyid bsams la /
oM sarba sa mo\u0f85haM zhes brjod par bya'o / /
de nas rdo rje chen po'i gsang ba'i dam tshig gi dkyil 'khor chen po'i rang bzhin ni bdag nyid yin no zhes nga rgyal bskyed la /
lha thams cad kyi thugs kar gnas pa'i rdo rje la /
oM ma hA su kha badzra satwa dzaHhUM baM hoHsu ra ta s+t+waM zhes bya bas yid kyis mngon par bri la 'di nyid zlos shing /
rdo rje sems dpa'i dkyil 'khor chen po'i rang bzhin du bdag nyid bsgom zhing /
lha thams cad kyi zhal nas sngags kyi sgra mngon par byung bar bsam zhing nges pa bskyed par bya ste /
de lta bus ni thams cad 'grub par 'gyur ro / /
de ltar nyin re zhing nang par sgrub pa lan cig byas la /
de'i 'og tu ji ltar 'dod par bya'o / /
kun bzang de bzhin thams cad byed / /
spyod pa ci dgar 'dod pa byed / /
langs pa dang ni 'dug pa dang / /
'chag gam de bzhin gnas pa dang / /
dgod dam rab tu smra yang rung / /
gang ni ji ltar spyod kyang rung / /
dbang po gang dang gang lam 'gyur / /
de dang de yi ngo bor bya / /
mnyam par ma bzhag sbyor ba yis / /
rang gi lhar ni bsgrub par bya / /
de nyid sbyor ba 'di yis ni / /
'di dag thams cad bsgrub byas nas / /
thams cad rdo rje sems dpa' dngos / /
rtag tu bltas pas rab 'grub 'gyur / /
gang gi tshe mnyam par bzhag pa'i rnal 'byor gyis dub na mnyam par ma bzhag pa'i rnal 'byor bsgom par 'dod pa de'i tshe /
bcom ldan 'das rdo rje sems dpa'i phyag rgya chen pos rang gi gnas su bzhag la rang gi gnas su bzhag pa'i dang po'i rdo rjes bdag nyid byin gyis brlabs te de bsgom par bya'o / /
de nas bya ba thams cad byas la slar yang zhugs te dang po'i rdo rje nyid kyis /
dzaHhUM baM hoHzhes brjod do / /
bcom ldan 'das rang gi lus la bcug la phyag rgya chen po bcings te dbus su 'dug la mtshan brgya rtsa brgyad kyis bstod pa byas nas mchod pa lnga dang /
phyag rgya'i mchod pa bcu gnyis kyis yang dag par mchod de /
rnam par sgeg pa'i dga' ba'i rdo rje dang phyag rgya bzhi yang byas la snga ma bzhin du bsgom par bya'o / /
gang gi tshe dang po'i gnas skabs sam /
gnas skabs gnyis par bcom ldan 'das gshegs su gsol bar 'dod na yang de'i tshe mtshan brgya rtsa brgyad kyis bstod pa dang /
mchod pa dang phyag byas la mngon par 'dod pa'i dngos grub kyi don du dge ba'i rtsa ba yongs su bsngos la /
phyag rgya gang dang gang nas byung ba de dang de nas dgrol ba ni /
ji skad bshad pa'i rdo rje bsdams pa dgrol ba dang badzra muHzhes bya ba'o / /
de nas gnas kyi nges pa ni 'di yin te /
sngags pa'i snying ga'i zla ba'i mdun du rdo rje sems dpa' dang /
rdo rje yid las byung ba dpral bar rdo rje ki li ki la la /
lkog mar rdo rje dran pa /
spyi bor rdo rje bsnyems pa /
mgo la rdo rje dpyid /
gsang bar rdo rje sprin /
mig gnyis su rdo rje ston /
nu ma dang brang dang snying ga'i phyogs su rdo rje dgun ma /
nang gir gtogs pa'i rdo rje sems dpa'i g.yon logs su rdo rje sgeg mo /
rnal 'byor pa'i so'i phreng ba gnyis su rdo rje bzhad ma /
rdo rje dran pa'i g.yon logs su glu ma /
rdo rje bsnyems ma'i g.yon logs su gar ma /
rnal 'byor pa'i brla g.yas par rdo rje lcags kyu /
brla g.yon par zhags pa /
byin pa g.yas par lcags sgrog byin pa g.yon par 'bebs pa yang dag par gnas so / /
lha'i rnal 'byor gyi dus su de bzhin gshegs pa rnams ni phung po lnga'i ngo bo nyid kyis thams cad du khyab pa'i phyir de rnams kyi gnas kyi nges pa med do / /
phyag rgya dgrol ba'i dus su ni rnam par snang mdzad ni spyi gtsug gi gnas su dgrol lo / /
mi bskyod pa ni rdo rje sems dpa'i gnas su'o / /
rin chen 'byung ldan ni ki li ki la'i gnas su'o / /
'od dpag tu med pa ni rdo rje dran pa'i gnas su'o / /
don yod par grub pa ni rdo rje bsnyems ma'i gnas su dgrol bar bya'o / /
de ltar phyag rgya bkrol nas /
rang gi snying gar gnas pa'i rdo rje rin chen gyi dam tshig gi phyag rgya rang gi dbang bskur ba'i gnas su bzhag pas dbang bskur la /
mdzub mo gnyis kyis phreng ba dkris pa bcings la /
de bzhin du go bgo ba bcings shing /
oM badzra rat+na a b+hi Shiny+tsa sarba mu dra me tri d+h+ri ku ru bar ka ba tse na baM zhes bzla bar bya'o / /
de nas de bzhin du mthar mnyam pa'i thal mos mnyes par bya'o / /
de nas rab tu dga' ba la rag las pa zhes bya ba la sogs pas bskul la /
snyim pa'i me tog gis lha rnams ji lta ba bzhin du gshegs su gsol bar byas nas /
sprul pa rnams rang gi lus la bsdus te /
rdo rje bsrung ba dang /
rdo rje gnod sbyin dang /
rdo rje khu tshur dang /
rdo rje sems dpa'i gtsug tor gyi phyag rgya byams pa'i go chas bdag bsrung bar byas la /
langs nas ji ltar mngon par 'dod pa'i dge ba'i bya bas gnas par bya'o / /
de ltar ji srid dkyil 'khor mngon sum du mthong bar gyur pa de srid kyi bar du nyin re zhing bya'o / /
de ltar byas na sngon du bsnyen pa byas par 'gyur ro / /
gang zhig dkyil 'khor bsgom par mi nus pa des ni rnal 'byor chen po byas la lha thams cad kyi sngags re re zhing bzlas brjod 'bum 'bum bya'o / /
sngon du bsnyen pa'i cho ga'o / /
de ltar rig pa'i brtul zhugs rjes su spyad la /
dngos grub don du gnyer bas ji skad du bshad pa'i sbyang ba dang /
sa yongs su gzung ba byas la dkyil 'khor bri bar bya'o / /
de la re zhig dang por ni bgegs gzhom par bya'o / /
de nas rdo rje 'khor los dkyil 'khor sprul la phyag 'tshal ba la sogs pa sngon du 'gro bas sdom pa bzung la /
rnal 'byor chen po dang gzhal yas khang dang gdan rnams bskyed la dbus su sems dpa'i skyil mo krung gis 'dug ste /
bdag nyid spro ba bskyed par bya'o / /
deng du bdag tshe 'bras bu yod / /
bdag gi gson pa'ang 'bras bur bcas / /
lha dang dam tshig gis mnyam par / /
gyur par bdag ni som nyi med / /
byang chub sems dang sems gcig la / /
mi ldog par ni bdag gyur te / /
de bzhin gshegs pa'i rigs su ni / /
deng bdag skye bar the tshom med / /
deng bdag nyi ma dam pa ste / /
bdag gi mchod sbyin bla na med / /
sangs rgyas thams cad spyan 'dren pas / /
deng bdag 'dus pa'i mchog yin no / /
de nas lus thams cad kyis phyag byas te lag na spos snod thogs te /
sangs rgyas thams cad spyan drang bar bya ste /
ma lus phyogs na bzhugs pa yi / /
sangs rgyas thams cad dgongs su gsol / /
bdag ming 'di zhes bgyi ba yis / /
rdo rje can gyi dkyil 'khor bri / /
sangs rgyas thams cad 'dir gshegs te / /
dngos grub 'di ni stsal du gsol / /
zhes brjod la lus thams cad kyis phyag byas la dang po'i rnal 'byor dang /
dkyil 'khor gyi rgyal po mchog dang /
las kyi rgyal po mchog bsgom par bya'o / /
de nas phyag rgya chen po bcings la oM ma hA su kha badzra satwa dzaHhUM baM hoH /
su ra ta s+t+waM zhes zlos shing phyag rgya chen po bsgom par bya'o / /
de nas dkyil 'khor bri bar bya ba'i phyir bdag nyid la de bzhin gshegs pa thams cad kyis gsol ba btab par bsam par bya'o / /
sems can kun la phan pa'i phyir / /
rgyal ba chen por yang dag 'khrungs / /
gang phyir chags bral bdag nyid kyis / /
chags dang bcas pa gzung ba'i phyir / /
rnam par grol bas gsol ba 'debs / /
rang nyid 'dul ba'i mchog bshad la / /
bde ba chen po rdo rje che / /
gsang rtog dngos grub rab stsol gsungs / /
de nas langs la de bzhin gshegs pa thams cad kyi zhabs la phyag byas la /
de bzhin gshegs pa thams cad kyis nam mkha' kun du gang bar bsams la 'di skad brjod par bya'o / /
bdag ni rang nyid rdo rje can / /
rdo rje sems dpa' rang bdag nyid / /
bdag ni sangs rgyas rgyal po che / /
stobs chen rdo rje can bdag yin / /
rnal 'byor dbang phyug rgyal po bdag /
phyag na rdo rje bstan bdag ste / /
bdag po rdo rje chen po bdag /
byin gyis brlabs pa mi 'dor ro / /
oM ma hA su kha badzra satwa dzaHhUM baM hoH /
su ra te s+t+waM zhes brjod par bya'o / /
de ltar dam tshig gsum thob pa'i / /
slob dpon rang gi phyag rgya yis / /
rdo rje dril bu 'chang bya zhing / /
'khor lo'i cho ga thams cad bya / /
rtog pa kun la mnyam 'jug pas / /
dkyil 'khor thams cad bsgrub par bya / /
dam tshig che gsum zhes bya ba / /
rgya 'di gsang sngags sgrub byed pa'o / /
dngos grub cho ga thams cad la / /
rdo rje dril bu rab bskul bas / /
cho ga lhag gam ma tshang ba / /
'grub 'gyur smad par mi bya'o / /
zhes bcom ldan 'das rdo rje 'chang chen pos gsungs so / /
de nas dang po'i rdo rjes oM ma hA su kha badzra sa twa dzaHhUM baM hoH /
su ra ta s+t+waM badzrod tiSh+Tha ma hA maN+Dal laM u nga s+thA nA ya zhes brjod la dkyil 'khor de steng du nam mkhar bzhag la /
bdag la de nyid kyis byin gyis brlabs la yang phyag rgya chen po bcings la badzra dr-iSh+Ti ma Ta zhes bya ba mig gnyis su bkod la /
de bzhin 'dug la de bzhin langs / /
kun du rnam par bltas nas ni / /
snying po kun du rjod byed cing / /
bsgyings pa'i tshul gyis yongs su bskor / /
yi ge aHlas rkang pa gnyis kyi mthil du sna tshogs rdo rje bsams la rkang pa'i mthil nas yongs su bzung ste /
nam mkha'i khams rab 'byam ma lus pa'i tshad tsam gyi sa'i cha rdo rjer gyur pa lhag par mos par byas la /
rdo rje blta bas g.yon nas bskrad par byas la g.yas nas 'og bcing ba dang nam mkha' dang phyogs dang mtshams dang dkyil 'khor bcing ba dang rdo rje dra ba bya'o / /
de nas sgo dbye ba'i phyag rgyas sgo phye la rdo rje rgyu'i ngo bo zhal bzhi dang phyag bzhi pa'i gsang ba'i dkyil 'khor sngags dang phyag rgya 'di dang ldan pas dgug par bya'o / /
oM badzra maN+Dal hUM dzaH /
rdo rje khu tshur gnyis kyis mdzub mo dang mthe bo rdo rjer bya ba ni /
rdo rje 'khor lo zhes bya ba'i phyag rgya ste dkyil 'khor thams cad 'gugs par byed pa'o / /
oM ma hA badzra tsakra a d+hi tiSh+Tha sid+d+hi hUM zhes bya ba 'di phyag rgya dang ldan pas dkyil 'khor byin gyis brlab par bya'o / /
rdo rje khu tshur gnyis kyis mgal me 'khor ba'i tshul du 'khor lo bskor ba ni 'di'i phyag rgya'o / /
de nas seng ldeng las byas pa'i rdo rje phur bu yi ge hUM las stod khro bo'i gzugs la smad rdo rje rtse gcig pa lta bu mtha' yas dang /
rnam par rgyal ba dang /
sprin sgra dang /
gsus po che dang /
rgyal ba zhes bya ba dang rim pa bzhin du bskyed la tsan+dan dmar pos byugs shing me tog gi phreng ba dmar pos brgyan la srad bu dmar pos bcing ba byas la a ko Ta ya ma hA tri ti ma Ta zhes bya ba'i sngags lan brgya rtsa brgyad bzlas te /
g.yon pa'i rdo rje khu tshur gyis bzung la phyi'i dkyil 'khor gyi mtshams bzhir dbang ldan gyi phyogs nas brtsams te /
g.yas nas bskor zhing rdo rje'i tho bas brdung bar bya'o / /
de nas rdo rje gnod sbyin gyis bgegs bsal la bsrung ba byas te /
rdo rje khu tshur gyis sgo rnams bcad la /
rdo rje srung bas bsrung ba thams cad yang dag par bsrungs la /
rdo rje gnod sbyin gyi sngags bzlas pa'i bum pas bsang gtor gyi don du dkyil 'khor gyi khang pa'i sgor bzhag la rdo rje bsrung ba yang yongs su bzlas pa'i spos chab rdo rje gnod sbyin gyi sngags zlos bzhin du dbang ldan gyi phyogs nas brtsams te /
g.yas nas bskor ba'i rim gyis dkyil 'khor gyis gzhi byug pa'am /
byug tu gzhug par bya'o / /
de nas lha thams cad kyi gnas su dri'i dkyil 'khor byas la /
dpal rdo rje sems dpa' la sogs pa'i snying pos lag pas reg pa dang re re zhing lan bdun bdun bzlas la dkyil 'khor de rnams su dpal rdo rje sems dpa' la sogs pa nas /
rdo rje 'bebs pa'i bar du bkod la mchod pa rnam pa lngas yang dag par mchod la phyi rol du gtor ma sbyin par bya'o / /
de nas rnam par rgyal ba'i bum pa la rdo rje gnod sbyin dang /
rdo rje me dang /
rdo rje sems dpa' ji lta ba bzhin du bzlas la dpal rdo rje sems dpa'i spyan sngar mtshan nyid ji lta ba bzhin du bzhag la bsnyen pa bya'o / /
dkyil 'khor gyi zhag la yang bzlas brjod thun gsum bya'o / /
de nas rdo rje gnod sbyin dang sems dpa' dang /
sangs rgyas spyan la sogs pas re re zhing mar la sogs pa'i sbyin sreg brgya rtsa brgyad byas te /
'di ni lhag par gnas pa'i sbyin sreg gi cho ga'o / /
de nas mtshan brgya rtsa brgyad pas bstod la /
rdo rje mtshon cha ma la sogs pa'i phyag rgya'i mchod pa bcu gnyis kyis yang dag par mchod nas dkyil 'khor gyi lha rnams la phyag byas la mchod yon phul te sngar bshad pa'i cho gas slob ma lhag par gnas par bya'o / /
de nas lha lhag par gnas pa'i cho ga yang de bzhin du byas la bcom ldan 'das la phyag byas te mtshan brgya rtsa brgyad pas bstod la /
mchod yon phul nas yang dag par mchod de phyag byas nas slob ma rnams la zab cing rgya che ba'i chos bshad la yang dag par spro bar byas la /
slob dpon slob ma'i tshogs dang bcas pa dkyil 'khor gyi sa'i mthar ji skad du bshad pa'i mal du nyal bar bya'o / /
de nas mal nas langs la rnal 'byor chen po ji lta ba bzhin du byas nas /
nyi ma 'char ba'i dus su dkyil 'khor nam mkha'i steng du de bzhin du gzhag ste /
oM badzra sa ma ya sU traM mA ti kra ma hUM zhes zlos shing snga ma bzhin du thig gdab par bya'o / /
de nas tshon dmar po la sogs pas dkyil 'khor ji lta ba bzhin du bris la /
dkyil 'khor dbus ma'i dbus su sna tshogs pad+ma'i steng du lugs ma la sogs pa'i sku gzugs 'dzum pa dang bcas pa zla ba'i mdog can 'od zer dkar po 'bar ba 'khrug pa /
sangs rgyas kyi phreng ba la sogs pas brgyan cing yan lag spras pa /
sems dpa'i skyil krung gis bzhugs pa phyag rgya chen po rdo rje dril bu bsnams pa'i bcom ldan 'das rdo rje sems dpa' sa ma ya s+t+waM /
oM ma hA su kha badzra dzaHhUM baM hoH /
su ra ta s+t+waM zhes zlos shing bkod la nam mkha'i phyogs nas phab ste gzugs brnyan dang lhan cig tu gyur par bsam par bya'o / /
bcom ldan 'das rdo rje sems dpa'i mdun du mi bskyod pa'i gnas su rdo rje yid las byung ba sku mdog dmar po g.yon pa'i rdo rje khu tshur gyis me tog gi gzhu bsnams pa /
phyag g.yas pa mda' gsor ba la brtson pa'o / /
bcom ldan 'das kyi g.yas logs su rin chen 'byung ldan gyi gnas su badzra ki li ki la sku mdog shin tu dkar ba phyag gnyis rdo rje khu tshur gnyis bcings pas rang gi thugs kar dang po'i rdo rje yongs su 'khyud de bzhugs pa'o / /
bcom ldan 'das kyi rgyab tu 'od dpag tu med pa'i gnas su rdo rje dran pa sku mdog ser po phyag g.yas kyis chu srin gyi rgyal mtshan bsnams shing phyag g.yon gyis gdan la brten te bzhugs pa'o / /
bcom ldan 'das kyi g.yon logs su don yod grub pa'i gnas su rdo rje bsnyems ma sku mdog sngon po phyag gnyis kyis rdo rje gnyis bsnams nas dku gnyis su 'gying bag gis bzhugs pa'o / /
nang gi dkyil 'khor de nyid kyi me'i mtshams su rdo rje dpyid gser gyi mdog can /
bden bral gyi mtshams su rdo rje sprin shin tu sku mdog dkar ba /
rlung gi mtshams su rdo rje ston sku mdog ser ba /
dbang ldan gyi mtshams su rdo rje dgun sku mdog sngon po'o / /
yang 'di dag go rims bzhin du me tog dang /
spos dang /
mar me dang /
dri bsnams pa dang /
spyi bo'i gnas su thal mo sbyar te 'jog pa'o / /
phyi'i dkyil 'khor gyi lha'i snam bu la me'i mtshams su sgeg mo sku mdog dmar po /
khu tshur gnyis kyis rdo rje gnyis bsnams nas rdo rje bsnyems pa'i tshul gyis 'dzin cing bsam pa g.yos pas rab tu 'dud pa'o / /
bden bral gyi phyogs su bzhad ma sku mdog shin tu dkar ba so'i phreng ba gnyis dang bcas pa'i rdo rje rtse lnga pa gnyis dang bcas pa bsnams nas /
rdo rje sems dpa' la sogs pa 'dzum pa rmad du byung bas rab tu 'jog par mdzad pa /
phyag g.yon pa gdan la brten te bzhugs pa'o / /
rlung gi mtshams su glu ma chen mo sku mdog ser ba /
rdo rje pi wang len pa la brtson par bya'o / /
dbang ldan gyi phyogs su gar ma sku mdog sngon po phyag gnyis kyis rdo rje rtse gsum pa bsnams nas gar byed pa'i tshul gyis bzhugs pa'o / /
phyi dang nang du bcas pa'i shar sgo gnyis su rdo rje lcags kyu sku mdog dmar po rdo rje lcags kyus rdo rje sems dpa' la sogs pa'i de bzhin gshegs pa 'gugs pa'i tshul gyis gzhugs pa'o / /
lho phyogs kyi sgo gnyis su rdo rje zhags pa sku mdog dkar ba /
rdo rje zhags pas rdo rje sems dpa' la sogs pa'i de bzhin gshegs pa rnams thar pa chen po'i grong khyer du 'jug par mdzad cing bzhugs pa'o / /
nub phyogs kyi sgo gnyis su rdo rje lcags sgrog sku mdog ser po rdo rje lcags sgrog gis rdo rje sems dpa' la sogs pa'i de bzhin gshegs pa thams cad 'ching bar mdzad pa'o / /
byang phyogs kyi sgo gnyis su rdo rje 'bebs pa sku mdog ser po phyag g.yas pas rdo rje dril bu dkrol ba'i tshul gyis rdo rje sems dpa' la sogs pa'i de bzhin gshegs pa rnams mnyes par mdzad cing phyag g.yon pa gdan la brten te bzhugs pa bri bar bya'o / /
de la 'di dag ni rdo rje yid las byung ba la sogs pa nas rdo rje 'bebs pa'i bar gyi dgongs pa snying po rnams yin no / /
ho tri Sh+Thi sa ya ka ma ta hUM /
badzra ki li ki la hUM hUM sma ra badzra ban+d+ha hUM /
badzra ro Sha hUM /
hUM ma d+hu badzra hUM /
badzra me g+he hUM /
sha ra ta badzri /
haM badzra /
hUM badzra she she Shu /
hA badzra /
lA s+ye hA /
ha ha swa badzra Ni /
oM badzra gI te /
oM badzra nr-i t+ya badzra /
dzaHbadzra aM ku sha / /
hUM badzra pA sha /
baM badzra s+pho Ta /
a badzra g+haN+Ta /
rdo rje yid las byung ba la sogs pa nas rdo rje 'bebs pa'i mthar thug pa 'di dag thams cad kyang sangs rgyas lnga'i cod pan can sems dpa'i skyil mo krung gis bzhugs pa dpal rdo rje sems dpa' la mngon du phyogs pa sna tshogs pad+ma'i gdan la bzhugs pa yin no / /
de ltar dkyil 'khor bris nas /
rdo rje hUM mdzad kyi sbyor bas dkyil 'khor gyi sgo phye la dpal rdo rje sems dpa'i sbyor bas bsdu ba byas la mtshan brgya rtsa brgyad pas bstod pa bya'o / /
de nas bcom ldan 'das kyi phyag rgya chen por bsams la /
g.yas pa'i mdzub mo lcags kyus bcom ldan 'das 'khor dang bcas pa'i dkyil 'khor du bcug la /
rdo rje gnod sbyin dang /
rdo rje khu tshur dang /
rdo rje srung bas de bzhin du las rnams byas la /
oM ma hA su kha zhes bya ba la sogs pa'i snying pos /
bcom ldan 'das 'khor dang bcas pa la mchod yon phul nas dam tshig gi phyag rgya rnams kyis bcom ldan 'das 'khor dang bcas pa de bzhin du bsgrub par bya'o / /
de nas chos dang las dang phyag rgya chen pos rgyas btab la dbang bskur ba'i phyag rgya rnams kyis dbang bskur nas yang mchod yon la sogs pa phul te /
bcom ldan 'das rdo rje sems dpa' 'khor dang bcas pa la bum pa la sogs pas mchod par bya'o / /
dril bu rtser btags rgyal mtshan ni / /
grwa rnams su ni gzhag par bya / /
phyi yi mtshams kyi gnas su ni / /
bum pa yal gas brgyan pa gzhag /
bum pa spos chus gang ba dang / /
nor bu rdo rje dang bcas pa / /
rdo rje sems dpa'i spyan sngar gzhag /
me tog yal ga la yongs bzla / /
'di skad ston te bum pa rtsa ba nag po ma yin pa /
gsus pa che ba /
ske ring ba /
mchu 'phyang ba /
gser dang byu ru dang dung dang mu tig dang pad+ma rA ga ste /
rin po che thams cad dang /
br-i ha sti dang /
kaN+Da ka ri dang /
ha sa de ba dang /
daN+Do ta pa la dang /
ki ri ka ni dkar po ste sman thams cad dang /
'bras sA lu dang nas dang gro dang til dang ma sha ste 'bru thams cad dang /
tsan+dan dkar po la sogs pa dang ldan pa'i chu dang me tog dkar po dang dri zhim pos yongs su gang ba dang /
phyi rol kun du dri zhim pos byug pa me tog gi phreng ba btags pa rang gi lha'i phyag rgyas mtshan pa mgul pa ras gtsang zhing bzang bas bcings pa /
me tog dang lo ma can gyi yal ga yod pa'i lcug ma rdo rje dang bcas pa'i rdo rje khu tshur gyis bzung la rang gi sngags brgya rtsa brgyad bzlas te /
bum pa de rnams lha rnams kyi phyi rol du kun nas re re dbul bar bya'o / /
dang por ni dpal rdo rje sems dpa'i bum pa shar phyogs kyi sgo la bltas par phyi rol nas dbul lo / /
gnyis pa ni bcom ldan 'das rdo rje sems dpa'i spyan sngar sngags ni lan nyi shu rtsa gcig bzlas la gzhag par bya'o / /
oM ma hA su kha badzra sa ma ya a b+hi She ka dzaHhUM baM hoH /
de ltar bum pa phul nas bum pa gang ba la yang rang gi sngags yongs su bzlas la lha rnams la re re dbul bar bya'o / /
de nas ras zung 'bum mam khri'am stong ngam re re zhing zung re la oM dang badzra rat+na ma hA su kha zhes bya ba bzlas pa dang /
bla re dang /
gdugs dang /
rgyal mtshan dang rnam pa sna tshogs pa dag kyang badzra s+pha ra Na khaM zhes zlos shing /
bcom ldan 'das 'khor dang bcas pa la dbul bar bya'o / /
me tog gi rig pa bzlas pa'i me tog gi shing brgya'am me tog thams cad dbul bar bya'o / /
ga pur dang tsan+dan la sogs pa'i dri rnams ni dri'i rig pas so / /
a ga ru nag po la sogs pa'i bdug spos rnams kyis bdug pa'i rig pas so / /
kha zas ro brgya pa la sogs pa ni a kA ro mu khaM sarba d+harmA NAM Ad+ya nut+pan+na twA ta ces bya ba bzlas la mngon par dbul lo / /
mar la sogs pa'i mar me ni mar me'i rig pa zlos la sdong bu legs par btsugs pa'i mar me'i snod stong nas tha na bzhi yan chad de bzhin du dbul bar bya'o / /
rol mo stong ngam rol mo bcu po'i yi ge hUM zlos shing rol mo'i phyag rgya dang ldan pas de bzhin du dbul bar bya'o / /
de bzhin du gzhan dag kyang snga ma'i rjes su 'brangs nas shes par bya'o / /
de nas phyi rol du gtor ma dang sbyin sreg bya'o / /
de nas phyag btsal ba la sogs pa sngon du 'gro bas sdom pa blangs la /
sarba yo ga tsit+to ta pa da yA mi zhes bya bas byang chub kyi sems chen po bskyed la /
g.yas pa'i rdo rje khu tshur gyis dang po'i rdo rje blangs la rang gi snying gar bzhag ste rang gi snying gar hUM las rdo rje bskyed de /
su ra te sa ma ya s+t+waM ho badzra sid+d+hA r+tha ya thA su khaM zhes brjod de /
de nas sgo'i phyi rol na gnas pa'i bum pa'i chus bdag nyid dbang bskur ba la rdo rje slob dpon rang nyid ji snyed pa'i dris bskus shing yan lag byugs pa dang /
rgyan gyis brgyan cing me tog gi phreng bas spud pa dang /
gos dmar po'i zung gis bgo ba dang /
kha dri zhim por bya zhing gos dmar pos gdong g.yogs la /
rdo rje bsnyems pa'i sbyor ba dang ldan pas sngon du spyod pa byas pas lag pa g.yon par rdo rje thogs pas bu mo'i lag pa g.yas pa nas de 'dzin pa'i tshul gyis bzung la phyag rgya chen pos 'jug par bya'o / /
b+ha ga wAn a bi stu te rwa ga d+hi sarba su kha sa na ma san taM saM gra ho d+hi b+ha ba me su kha d+harmA badzra sa twa dr-i Sh+Ta b+ha ba me la gud du sh+yA sid+d+ha tsa su kha gu h+ya nA ma zhes gsang ba'i tshul drug ldan la sogs pa'i glu'i tshul gyis glur blangs shing /
dang po shar phyogs nas zhugs la /
dzaHbadzra aM ku sha zhes bya bas rdo rje lcags kyus bdag nyid dgug par bya'o / /
yang lho phyogs kyi sgo nas zhugs la hUM badzra pA sha zhes bya bas rdo rje zhags pas bdag nyid gzhug par bya'o / /
de nas nub phyogs kyi sgo nas zhugs la baM badzra s+pho Ta zhes bya bas rdo rje lcags sgrog gis bdag nyid bcing bar bya'o / /
yang byang phyogs kyi sgo nas de bzhin du zhugs la a badzra g+haN+Ta zhes bya bas rdo rje 'bebs pas bdag nyid dbab pa byas la yang shar phyogs kyi sgo nas de bzhin du zhugs la /
thog mtha' med pa'i sems dpa' ni / /
rdo rje sems dpa' dga' ba che / /
khyod ni kun du bzang po ste / /
rdo rje bsnyems pa'i bdag po gtso / /
sems dang sems dpa'i ting nge 'dzin / /
rdo rje de bzhin ting nge 'dzin / /
kun mchog dam tshig rnams grub pa / /
rdo rje sems dpa' bdag grub mdzod / /
ces brjod par bya'o / /
de nas rdo rje gar ma las byung ba'i bcom ldan 'das kyi phyag rgya chen po bcings la phyag bya'o / /
de yang /
g.yon pa'i mig gi rdo rje yis / /
zhugs nas mgon la phyag byas te / /
g.yon pa bsnyems pas gnas pa'i mchog /
rol pa'i mig ni 'dzum par bya / /
zhes gsungs pa yin no / /
oM pa ra ma su kha tsit+ta la li ta bi lA s+ya na mA ste b+ha ga ban ban+d+ha naM dzaHhUM baM hoH /
hi hi hi hi hA pra tIts+tsha ku su ma any+dza li ni nA tha /
zhes bya bas phyag byas te dkyil 'khor de lan gsum bskor bar bya'o / /
de nas mdun du 'dug la de kho na nyid 'di lan cig brjod par bya'o / /
'dod chags chen po bde ba che / /
rdo rje che zhing nor che la / /
ye shes chen po las che ba / /
rdo rje sems bdag deng grub mdzod / /
yang dzaHhUM baM hoH /
pra sid+d+h+ya mAM zhes brjod par bya'o / /
de nas rdo rje chu 'thungs la a zhes bya bas bdag nyid la dbab par bya'o / /
yang g.yon pa'i rdo rje khu tshur gyis sems ma rdo rje dral la 'dis bdag nyid la dbab par bya'o / /
oM ma hA su kha badzra satwa dzaHhUM baM hoH /
su ra ta s+t+waM /
a zhes bya ba lan brgya'i bar du bzlas so / /
de nas snying po 'dis me tog dor bar bya'o / /
hUM ma hA su kha badzra sa twa pra tIts+tsha sa ma ya s+t+waM /
de nas de blangs la snying po 'dis rang gi mgo la bcing bar bya'o / /
deng khyod rdo rje can gyis ni / /
dngos grub thams cad grub pa'i phyir / /
'dod pa kun gyi dbang phyug dang / /
sems can kun la bde rab stsol / /
thams cad grub pa'i dbang bskur ro / /
oM badzra ma hA su kha badzra sa twa a b+hi Shiny+tsa su ra ta s+t+waM /
de nas snying po 'dis gdong g.yogs dgrol bar bya'o / /
oM badzra tsak+Shu sa ma ya sarba su ra ta s+t+waM /
de nas hUM las mig gnyis su rdo rje bsams la he badzra pA sh+ya zhes brjod par bya'o / /
de nas shar phyogs kyi sgo nas brtsams te /
rdo rje sems dpa'i mthar thug gi bar du dkyil 'khor chen po bstan par bya'o / /
de nas 'jug pa'i phyag rgya bcings la tiSh+Tha badzra zhes bya ba la sogs pas rang gi snying gar dgrol bar bya'o / /
de nas shis pa brjod pa'i tshul gyis rdo rje thal mo sgeg pas bskor la thal mo sbyar te bcom ldan 'das la mtshan brgya rtsa brgyad pas bstod par bya'o / /
de nas rdo rje mtshon cha ma la sogs pa'i gsang ba'i mchod pa bzhis bcom ldan 'das la yang dag par mchod la glu dang rol mo la sogs pa'i mchod pas kyang mchod nas phyi'i dkyil 'khor gyi nang du 'jug pa'i sgo la mngon par phyogs par sna tshogs pad+ma bris la yang rnam par rgyal ba'i bum pa la bum pa'i sngags lan nyi shu rtsa gcig de bzhin du bzlas te /
dpal rdo rje sems dpa'i phyag rgya chen pos pad+ma de la ji lta ba bzhin du 'dug ste /
me tog la sogs pas bdag nyid la legs par mchod cing mchod yon blangs nas rdo rje sems dpa'i sku gzugs mgo bor bzhag ste /
rdo rje khu tshur gyis rnam par rgyal ba'i bum pa las chu blugs la /
oM ma hA su kha badzra sa twa dzaHhUM baM hoH /
su ra ta s+t+waM /
oM badzra a b+hi Shiny+tsa zhes zlos shing des bdag nyid dbang bskur bar bya zhing chu de la btung bar yang bya'o / /
oM ma hA su kha badzra satwa dzaHhUM baM hoH /
su ra ta s+t+waM zhes bya ba dang /
yang dang po'i rdo rje rang gi spyi bor bcings la lan brgya rtsa brgyad bzlas par bya'o / /
de nas rdo rje sems dpa'i sku gzugs bsams la sangs rgyas rdo rje dang rin po che dang pad+ma dang sna tshogs rdo rje phreng ba dang ldan pa'i rin po che'i cod pan dang /
dbang bskur ba'i phyag rgya rnams kyis bdag nyid la dbang bskur la yi ge hUM gis dang po'i rdo rje byin gyis brlab cing a las bskyed pa'i rdo rje dril bu dang bcas pa'i dang po'i rdo rje snying po 'dis blang bar bya'o / /
hUM sarba ma hA badzra su khod+b+ha ba e Sha s+t+waM a b+hi Shiny+tsa gr-i h+Na hr-i da ya sti badzra te /
kye che ge mo grub pa a /
de ltar rdo rje'i dbang bskur ba blangs nas snying po 'dis bdag po'i dbang bskur ba blang bar bya'o / /
dzaHhUM baM hoH /
ma hA su kha badzra sa twa a b+hi She ka na s+t+waM a b+hi Shiny+tsA mi badzra a d+hi pa ti twaM dr-i D+ho me b+ha ba /
sid+d+hi nA ma te b+ha ga bAn ma hA badzra ha ra su ra ta s+t+waM /
ma hA badzra sa twa oM b+hur+b+hu ba swaH /
de nas rdo rje spyi bor bzhag la snying po 'dis ming gi dbang bskur ba blang bar bya'o / /
sarba badzra a d+hi pa ti twaM a b+hi Shiny+tsA mi ma hA badzra nA ma sid+d+h+ya sa ma ya s+t+waM b+hur+b+hu ba swaH /
de nas snying po 'dis dngos grub kyi brtul zhugs kyi rdo rje blang bar bya'o / /
oM sarba ta thA ga ta sa ma ya a d+hi pa ti s+t+waM a b+hi Shiny+tsA mi /
'di ni sangs rgyas thams cad kyi / /
rdo rje can gyi rdo rje nyid / /
rdo rje can gyi brtul zhugs ni / /
khyod kyis kyang ni rtag tu bcang / /
'di ni de bzhin gshegs pa thams cad kyi byang chub kyi sems dam pa yin te 'di yongs su ma spangs par rtag tu bcang ba yin no zhes bya ba ni 'di'i gsang ba yin te hi badzra gar+b+ha ba pa de hi badzra nA ma sid+d+hi sa ma ya s+t+waM b+hur+b+hu ba swaH /
zhes kyang brjod do / /
de nas /
de nyid kyis ni rdo rje gzung / /
chos kyi dril bu dkrol bar bya'o / /
dam tshig gi ni phyag rgya cher / /
byin gyis brlabs nas snying po bzla / /
yang dril bu dkrol /
dam tshig gsum gyi glus bstod la / /
mchod pa rnam pa lnga dang /
rdo rje mtshon cha la sogs pa'i phyag rgya'i mchod pa rnam pa bcu gnyis kyis kyang bdag nyid la mchod nas /
rdo rje thal mo bskor bas bcom ldan 'das la snga ma bzhin du phyag byas la mchod pa rnam pa lnga dang /
dbang bskur ba blang bar bya'o / /
yang bcom ldan 'das la phyag byas la /
sngags gzung ba dang /
phyag rgya bzhi'i ye shes dang /
gzengs bstod pa dang lung bstan pa bcom ldan 'das la mnos la bdag la byin gyis brlab pa la sogs pa snga ma bzhin du byas te /
mdun du skyil mo krung gis 'dug ste bu mo dang lhan cig la 'jug pa'i phyag rgya bcings la ji srid yid la mngon par 'dod pa'i dngos grub thob pa de srid kyi bar du bzlas brjod bya'o / /
de nas mchod pa thams cad kyis bcom ldan 'das la yang dag par mchod nas phyag byas nas slar dbyung bar bya'o / /
de nas slob ma gzhug par bya ba'i phyir dkyil 'khor brtag par bya ste /
de nas bu mo med par rab tu dga' ba'i rdo rje slob dpon bdag nyid 'jug pa'i cho ga rjes su spyad la sngar bshad pa'i cho ga rnams byas nas /
srid pa'i bde ba rnam dag phyir / /
khyod sngon khyim la dga' ba'i phyir / /
'dod pa kun gyi dngos grub ces / /
sems can kun don grub phyir bgyid / /
ces bya bas gsol ba btab la /
bcom ldan 'das 'khor dang bcas pa rnams la mchod pa thams cad kyis yang dag par mchod la slob ma gzhug par bya'o / /
slob dpon gyi las kyi cho ga rdzogs so // //
de nas slob ma bslab pa'i gzhi lnga yongs su 'dzin pa'am /
dge tshul lam dge slong gi sdom pa yongs su blangs pas sngar bshad pa'i cho gas rig pa'i sdom pa bzung la de nas /
des oM sarba ta thA ga ta yo ga tsit+to ta pa da yA mi zhes bya ba las slob dpon gyis byang chub kyi sems bskyed du gzhug go / /
de nas de'i snying gar rdo rje ji lta ba bzhin du bskyed la /
de nas rdo rje sems dpar byin gyis brlabs la dri dang me tog la sogs pas mchod nas 'di skad brjod par bya'o / /
deng khyod de bzhin gshegs pas byin gyis brlab par 'gyur gyi /
khyod kyis de bzhin gshegs pa thams cad kyi gsang ba'i dkyil 'khor du ma zhugs pa la smra bar ma byed cig /
dad pa dang mi ldan pa rnams la yang ma yin no / /
de nas thog ma lnga po bsdu ba bcings la 'di skad ces brjod do / /
sangs rgyas thams cad bsgrub pa yi / /
khyed kyis gsang ba'i dam tshig 'di / /
sangs rgyas thams cad rab grub byed / /
gal te dkyil 'khor ma mthong smras / /
khyed kyi rigs kun bcom par 'gyur / /
oM ma hA su kha ha na sa ma ya mA ti kra ma su ra ta s+t+waM /
de nas yon gyi mchog blangs la shar phyogs kyi sgo la bltas nas phyi rol na gnas pa'i bum pa'i chus dbang bskur la rab tu dga' ba'i rdo rje'i dam tshig gi phyag rgyas me tog gi phreng ba 'dzin du bcug la slob ma thams cad gzhug pa'i cho gas gzhug par bya'o / /
de nas zhugs nas rna bar 'di skad ces bstan par bya'o / /
chags bral gyis 'dul 'jig rten la / /
chags bral gyis ni sbyong bar byed / /
'dod chags chen po bde ba che / /
rdo rje sems dpa' sbas pa yin / /
'dod chags bral bas 'dra ba'i sdig /
sdug bsngal dngos po gzhan med de / /
de bas 'dod la chags bral ba / /
khyod kyis nam yang ma byed cig /
de nas 'di skad ces brjod par bya'o / /
deng khyod de bzhin gshegs pa thams cad kyi rigs su zhugs kyi ngas khyod la ye shes gang gis de bzhin gshegs pa thams cad grub pa'ang thob nas dngos grub gzhan lta smos kyang ci dgos te de lta bu'i ye shes bskyed par bya'i /
khyod kyis dkyil 'khor chen po ma mthong ba rnams la smra bar ma byed cig /
dam tshig nyams par gyur ta re /
de nas rdo rje slob dpon rang nyid kyis sems ma rdo rje ma'i phyag rgya kha thur du bstan pa dang gyen du bstan pa bcings la /
rdo rje slob ma'i spyi bor gzhag ste /
'di skad ces brjod par bya'o / /
'di ni khyod kyi dam tshig rdo rje yin gyi gal te 'ga' zhig la smras na /
klad pa 'gas par 'gyur ro / /
de nas dam tshig gi phyag rgya de nyid dang mna'i snying po lan cig bzlas la slob ma de 'thung du bcug la 'di skad ces brjod par bya'o / /
rdo rje sems dpa' deng khyod kyi / /
snying la yang dag zhugs par mdzad / /
gal te tshul 'di smras na ni / /
de ma thag tu dral nas gshegs / /
badzrod ka Tha /
de nas slob ma la 'di skad brjod par bya'o / /
deng nas brtsams te khyod kyi phyag na rdo rje nga yin gyi ngas 'di byos shig ces bsgo ba gang yin pa de khyod kyis bya dgos so / /
khyod kyis nga la brnyas par ma byed cig /
mi bde ba ma spangs par khyod dus byas nas dmyal bar ltung bar gyur ta re /
de nas de bzhin gshegs pa thams cad kyis byin gyis rlobs la rdo rje sems dpa' bdag la 'bab par gyur cig ces smros shig ces brjod par bya'o / /
de nas rdo rje slob dpon gyis rings par sems ma rdo rje ma'i rdo rje bcings la de'i snying gar gzhag ste 'di skad ces brjod par bya'o / /
'di ni rdo rje'i dam tshig ste / /
rdo rje sems dpa' yin par bshad / /
rdo rje ye shes bla med ni / /
de ring nyid du 'bab par shog / /
de nas badzra A be sha a zhes bya ba 'di lan brgya 'don du gzhug go / /
yang g.yon pa'i khro bo'i khu tshur gyis rdo rje sems ma dral la /
oM ma hA su kha badzra sa twa dzaHhUM baM hoH /
su ra ta s+t+waM a a a A A zhes bya ba lan brgya zlos su bcug la bcom ldan 'das rdo rje sems dpas kun du gang bar bsam par bya ste des ni 'bab par gyur pa'am /
'di la lha'i ye shes skye bar 'gyur ro / /
de nas me tog dor la phreng bas dbang bskur ba dang /
gdong g.yogs dgrol ba dang /
dkyil 'khor bstan pa dang /
phyag rgya dgrol ba rnams slob dpon gyi cho gas bya'o / /
de nas de kho na nyid chen po brjod par bya ste /
de ni 'di yin no / /
sems can kun gyi yid khyab cing / /
sems can kun la bde rab stsol / /
rdo rje sems dpa' sems dpa' che / /
'dod pa 'di ni dam tshig mchog /
'di ni thog ma tha ma med / /
nam mkha' las byung mtshan nyid yin / /
kun du bzang po kun bdag nyid / /
rdo rje snyems tshul bdag po'i gtso / /
'di nyid kho nas 'gro ba'i sems / /
brtan pas sems dpa' zhes brjod de / /
mnyam par gzhag pas ting 'dzin te / /
nges pa'i phyir na rdo rjer 'gyur / /
sems dpa'i byin rlabs sbyor ba yis / /
slar yang rdo rje sems dpar 'gyur / /
'di nyid thog ma'i sems dpa' ste / /
'dod pa 'gro ba kun gyi bdag /
'di nyid kho nas sangs rgyas nyid / /
'di nyid de bzhin gshegs pa yin / /
'di ni khams gsum thams cad de / /
dang po'i sems dpar yang dag byung / /
chags bral gyis mthar mu stegs rnams / /
de nyid 'dul ba yang dag 'di / /
bcom ldan rab sbas gsang nyid du / /
bde bar gshegs pas mdzad pa yin / /
de nas bcom ldan 'das bstan par bya ste /
bcom ldan 'das phyag na rdo rje 'di ni bde ba chen po rdo rje sems dpa' yin te /
sems can thams cad dgug pa dang gzhug pa dang /
bcing ba dang /
dbang du bya ba'i dam tshig ni 'di yin no zhes dang po'i sems dpa' nas brtsams te de bzhin gshegs pa'i bar du de rnams la khyed kyis brnyas par mi bya zhing nam yang yongs su spang bar mi bya'o / /
'di la brnyas par gyur na khyed la nyes pa thams cad mi 'byung ba ma yin no / /
de nas yon gyi mchog blangs te sna tshogs pad+ma de bzhin du bris la slob ma rdo rje sems dpar byin gyis brlabs te /
pad+ma der rdo rje sems dpa'i phyag rgya chen po'i sbyor bas bzhag la mchod yon byin nas me tog la sogs pas yang dag par mchod de rdo rje khu tshur gyis rnam par rgyal ba'i bum pa las chu blangs la /
slob dpon gyi tshogs dbang bskur bar bya zhing chu de blud la 'di skad ces brjod par bya'o / /
'di ni khyod kyi dmyal ba'i chu / /
dam tshig 'das na sreg par byed / /
dam tshig bsrungs na dngos grub 'gyur / /
rdo rje bdud rtsi'i chu 'thung shig /
rdo rje dril bu'i phyag rgya dag /
gal te dkyil 'khor ma mthong smras / /
skye bo 'dus pa'i nang smras na / /
dad pa med par bgad par 'gyur / /
de nas phyag rgya'i dbang bskur ba dang /
cod pan dang /
dar dpyangs dang /
rdo rje dang bdag po dang ming gi dbang bskur ba byin la dngos grub kyi rdo rje'i brtul zhugs byin nas de kho na nyid dang chos dang dam tshig kyang sbyin par bya'o / /
de nas me tog la sogs pa dang rdo rje mtshon cha la sogs pa phyag rgya'i mchod pa phyag rgya bcu gnyis kyis de yang dag par mchod la /
oM ma hA su kha badzra satwa dzaHhUM baM hoH /
su ra ta s+t+waM zhes bya bas dam tshig chen po'i de kho na nyid mngon du bcug nas bshad par bya'o / /
dam tshig chen po ni sems dpa' la bya'o / /
de kho na nyid ni rab tu dga' ba zhes bya ste /
bcom ldan 'das rab tu dga' ba la bskul bas dngos grub thams cad kyi mchog 'dod pa thams cad myur du 'thob par 'gyur ro / /
de bas na dam tshig chen po'i de kho na nyid ces bshad do / /
bcom ldan 'das 'di ni khams gsum gyi dbang phyug dang po'i sems dpa' nyid yin pas 'dod pa kun gyi dbang phyug ste ma dul ba rnams la rdo rje bsnyems ma'i bdag po mchog yin no / /
de bas na rdo rje bsnyems ma'i don nyid du brjod par bya'o / /
bcom ldan 'das thog ma dang tha ma med pa kun du bzang po'i sku 'gro ba thams cad kyi bdag po phyag na rdo rje zhes rdo rje bsnyems ma'i bdag po de rab tu dga' ba'i sbyor bas rdo rje 'di 'chang bar mdzad cing /
de bzhin gshegs pa thams cad mnyes par byed pa yin la /
gang gi tshe rab tu dga' bas gzengs bstod pa de'i tshe 'di ni bde ba chen po rdo rje sems dpa' yin te nyon mongs pa med cing bde ba nyid kyis /
sangs rgyas kyi byang chub la sogs pa dngos grub thams cad myur du thob par 'gyur ba yin no / /
de nas 'dis ni rab tu dga' bas bstod pa'i phyag rgyas bcom ldan 'das g.yon bsnyems pa'i tshul gyis 'dod chags la spyad pa'i sems can rnams /
dbang du mdzad nas mgu bar mdzad pa yin no / /
de ci'i phyir zhe na dga' ba'i sbyor bas 'gro ba rnams mgu bar mdzad pa 'ba' zhig tu ma zad kyi de bzhin nyid kyi tshul gyis 'dul bar mi nus pa rnams la 'dir bsnyems ma'i tshul la yang sbyor bar mdzad do / /
bsnyems pa 'ba' zhig gis 'dul bar nus pa la 'di'i don du bcom ldan 'das rdo rje bsnyems ma'i bdag por gyur nas 'jig rten gyi khams thams cad du yang 'dul bar ston pa'o / /
de'i phyag rgya bcings la oM ma hA su kha badzra sa twa dzaHhUM baM hoH /
su ra ta s+t+waM zhes brjod par bya'o / /
de nas de rnams yid la 'dod pa'i dngos grub thams cad 'grub par 'gyur ro / /
rdo rje yid las byung ba la sogs pa 'di rnams ni bcom ldan 'das rdo rje sems dpa' de'i yan lag yin la 'di ni bcom ldan 'das kyi 'dod chags kyi yan lag gi mthus 'bigs par byed pas na mtshon cha'i snying po'o / /
g.yas na rab tu dga' ba'i sbyor bas bde ba chen po'o / /
rgyab na chags pa'i 'ching bas chu srin lta bu yin pas na chu srin gyi rgyal mtshan no / /
g.yon na ni bsnyems pas dbang du byas pa na dbang du byed pa ste /
'di rnams ni rab tu dga' ba'i mchod pa'o / /
me tog ma la sogs pa dang sgeg mo la sogs pa 'di dag ni rdo rje rnam par rtse ma ste /
'di dag ni mig gi chags pa'o / /
rtse ba'i lcags kyu la sogs pa'o / /
de bzhin gshegs pa thams cad kyi gsang ba 'dir de zhugs na 'di ni sangs rgyas nyid kyang 'thob par 'gyur na dngos grub gzhan rnams lta smos kyang ci dgos te /
de bzhin gshegs pa thams cad kyi dam tshig gi mchog yin pa'i phyir ro / /
de nas snying po byin la phyag rgya chen po la sogs pa bcing ba'i phyir sbyor ba bzhi ji lta ba bzhin du bslab par bya'o / /
lha'i rnal 'byor du byas la sa ma ya satwa a d+hiSh+Tha swa mAM zhes bya ba dang /
rang gi dam tshig gi phyag rgyas bdag nyid ji lta ba bzhin du byin gyis brlab par byas la /
bsnyems pa dang bcas pas rdo rje gsor zhing 'di skad ces brjod par bya'o / /
Tak+ki hUM dzaH /
zhes bya bas rdo rje tshig gis bzla'o / /
'di ni de bzhin gshegs pa thams cad kyi rjes su gnas pa rab tu bstan par bya'o / /
de nas rdo rje de rang gi snying gar bstod pa'i tshul gyis bzhag la 'di skad ces brjod par bya'o / /
Tak+ki dzaHho /
de nas sku dang gsung dang thugs rdo rje sems dpa' dang 'dra bar 'gyur ro / /
de nas rdo rje yid las byung ba la sogs pa'i phyag rgya chen po ji ltar bris pa dang rjes su mthun pa bzhin du bslab par bya'o / /
de nas chos dang las dang dam tshig gi phyag rgya chen po la yang bslab par bya'o / /
gang yang de bzhin gshegs pa la sogs pa la dad pa de rnams la yang 'dir de bzhin gshegs pa la sogs pa'i rang gi dam tshig la sogs pas 'grub par 'gyur ro / /
de nas bcom ldan 'das 'khor dang bcas pa la mchod pa thams cad kyis yang dag par mchod la de bzhin gshegs pa thams cad la ci nus par mchod cig ces bsgo la / /
slob ma thams cad ci nus par mchod pa byed du gzhug go / /
de nas kha zas dang spyod lam thams cad kyis slob ma rnams tshim par byas la phyag rgya dang phyag rgya'i lan thams cad kyi gar gyis mchod pa bya'o / /
de nas rdo rje bsdams pa snying gar dam du bcings la badzra muHzhes bya bas rang gi gnas su phyag rgya dgrol ba'i bsam pas dgrol bar bya'o / /
de ltar phyag rgya bkrol nas bcom ldan 'das gshegs par bya ba'i phyir bskul bar bya'o / /
thog mtha' rab dgar rag las pa / /
'gro ba thams cad 'di yi mthus / /
sems dpa' chen po rdo rjer 'gyur / /
slar yang 'byon par mdzad du gsol / /
zhes bya ba brjod de /
de nas oM ma hA su kha badzra satwa dzaHhUM baM hoH /
su ra ta s+t+waM muHzhes bya ba brjod la snyim pa'i me tog gyen du gtor bar bya'o / /
de ltar bcom ldan 'das 'khor dang bcas pa gshegs su gsol bar 'gyur ro / /
de nas sprul pa rnams ji lta ba bzhin du bsdu ba byas la 'dod chags chen po ni zhes bya ba la sogs pa'i shes rab kyi pha rol tu phyin pa'i mdo 'don par bya'o / /
de nas rdo rje srung ba la sogs pas bsrung ba byas la oM ma hA su kha zhes bya ba la sogs pas dkyil 'khor rang nyid kyis dbyi bar bya'o / /
gang du khyad par gyi cho ga med pa der dkyil 'khor cho ga gzhan dag la yang cho ga 'di bzhin du shes par bya'o / /
slob ma gzhug pa'i cho ga rgyas pa rdzogs so // //
de ltar slob dpon las kyi cho ga rgyas pa dang slob ma 'jug pa la sogs pa'i cho ga rgyas par bshad nas da ni dam tshig dang dbang bskur ba thob pa rnams la slob dpon gyis dngos grub kyi ye shes bstan par bya'o zhes bya ba'i cho ga 'di bstan par bya ba'i phyir de ltar bcom ldan 'das don yod pa thogs pa med pa zhes bya ba la sogs pa gsungs te /
de nas zhes bya ba'i sgras ni 'das ma thag pa ston pa'i tshig go / /
bcom ldan 'das zhes bya ba ni rdo rje 'chang chen po ste des 'di skad ces bka' stsal to zhes bya bar sbyar ro / /
don yod pa zhes bya ba la sogs pa la de la don yod pa ni 'dod pa'i 'bras bu ste nges par stsol ba'o / /
'dod pa'i 'bras bu stsol bar mdzad pa'i don la bzlog par mi nus pas na thogs pa med pa'o / /
myur du grub pa ni tshe 'di nyid la sangs rgyas nyid dam rdo rje 'chang ba nyid du grub pa'o / /
de'i cho ga ni rdzogs par byed pa'i rgyu ste gal te bsgrub par 'dod na zhes bya ba la sogs pa gang bshad pa'o / /
cho ga de'i rgyas par ni yul rnam pa sna tshogs dang ldan par gyur pa'i gsang ba'i mchod pa rnams kyis yang dag par mchod de rang rang gi phyag rgyas rab tu bsgrubs nas drug ldan la sogs pa snyan pa'i glu dang bzlas pa'i don gyis rdo rje sems dpa' rab tu bsgrub par bya'o / /
zhes 'og nas rjes thogs nyid la ston par 'gyur ba'o / /
de'i dam tshig ni rdo rje sems dpa' la sogs pa'i ngo bo ni rdo rje dang 'di skad ces bya ba'i ting nge 'dzin ni /
ting nge 'dzin gyi cho ga rnam par gnon pa gang yin pa de mdzad pa ste /
de la rdo rje sems dpa' la sogs pa'i tshul gyis sems can gyi don rdzogs par mdzad pa thugs rtse gcig pa ni ting nge 'dzin to / /
de'i cho ga ni rdo rje sems dpa' la sogs pa'i thugs rjes 'gro ba'i don mdzad pa ste de nyid ni rnam par gnon pa'o / /
'di skad ston te rdo rje sems dpa'i skur bskyed nas des 'dul ba'i sems can gyi khams rnams rdo rje sems dpa' la sogs pa'i ting nge 'dzin la nges par sbyor bar mdzad do / /
'di gsungs so zhes bya ba ni bde ba chen po zhes bya ba la sogs pa'i rjes thogs nyid la ston pa'o / /
su zhig gis 'di skad gsungs she na rdo rje 'chang chen pos so zhes gsungs pa yin no / /
bde ba chen po rab grub phyir / /
zhes bya ba ni spyod pa rgya chen po dang ldan pa'i sems can rnams kyis de bzhin gshegs pa rnam par thar pa mngon sum du bya ba'i phyir ro / /
'dod chags chen po rnam dag phyir / /
zhes bya ba ni sngon gyi 'phen shugs kyis gzugs thams cad ston pa'i ye shes kyis sems can gyi don mdzad pa ni 'dod chags chen po rnam par dag pa ste de'i don to / /
rdo rje sems dpa'i bsgrub pa ni / /
zhes bya ba ni bshad ma thag pa de bshad par bya'o / /
myur du rings par ro / /
rtag tu ni brtan pa ste 'khor ba ji srid kyi bar du gnas pa'o / /
ji srid gnas zhes bya ba la 'dir 'khor bas na 'khor ba ste snod kyi 'jig rten no / /
der gnas pa ni phyi ma'i mthar thug pa med par bzhugs pa ste /
mi gnas pa'i mya ngan las 'das pa'i tshul gyis 'khor bar bzhugs pa'o / /
ni zhes bya ba ni nges par gzung ba'o / /
ji srid ces bya ba ni brjod par 'dod pa'i don ma lus par ston par byed pa'i tshig ste /
de srid sems can 'don par mdzad pa ni 'khor ba'i rgya mtsho chen po las de snyed cig kho na phyag rgya chen po la sogs pa'i phyag brkyang bas sangs rgyas nyid stsol bas 'don par mdzad do / /
'di skad ston te ji srid cig kho na mi gnas pa'i mya ngan las 'das pa'i tshul gyis 'khor bar bzhugs par mdzad pa de srid kho nas byang chub sems dpa' rnams sngon gyi 'phen shugs kyis phyag rgya chen po la sogs pa'i phyag brkyang bar mdzad pas sems can gyi khams dpag tu med pa'i 'khor ba'i rgya mtsho chen po las gdon par mdzad pa'o / /
mya ngan las 'das zhes bya ba la sogs pa ni nyan thos dang rang sangs rgyas ltar phung po lhag ma med pa'i mya ngan las 'das pas yongs su mya ngan las 'das na 'khor ba phyi ma'i mthar thug pa med par sems can gyi don shin tu byed par mi nus so / /
ci'i phyir zhe na /
byang chub sgrib ces bya ba gsungs te /
nyan thos dang rang sangs rgyas kyi byang chub la sgrib cing 'gegs pa 'di la mnga' bas na byang chub sgrib pa'o / /
shin tu mi snang bar gyur pas na de'i phyir mya ngan 'das par gyur pas 'gro ba'i don byed mi nus pa'o / /
de bas na byang chub sems dpa' mi gnas pa'i mya ngan las 'das pa bsgrub par bya ba'i phyir /
byang chub sems dpa'i lam thabs shes rab zung du 'jug pas bsgom par bya'o zhes ston pa yin no / /
de nyid kyis na zhes bya ba la sogs pa la ni zhes bya ba'i sgra ni gang gi phyir zhes bya ba'i don to / /
gang gi phyir phung po lhag ma med pa'i mya ngan las 'das pas shin tu mi snang bar gyur na sems can gyi don byed mi nus so / /
rgyu des na byang chub sems dpa' dam pa rnams kyi phyi ma'i mthar thug pa med pa'o / /
'khor ba ji srid pa'i bar du 'khor bar gnas shing 'dod pa dang gzugs dang gzugs med pa'i srid pa yongs su mi 'dor bar 'khor ba'i tshul gyis mi gnas pa'i mya ngan las 'das pa'i ngo bos sems can gyi don nyid ces sems can gyi don gyi phyir /
'khor ba yongs su mi 'dor bar bzhed cing yongs su 'dod pa yin no / /
dngos po la mngon par zhen pas ni ma yin no / /
'o na ji ltar zhe na /
thams cad dag pa'i mchog chos can / /
zhes bya ba gsungs te /
thams cad ces bya ba'i sgras ni so sor rtog pa'i ye shes kyi rang bzhin can gyi sems dang sems las byung ba la bya bar bshad do / /
de rnams kyi dag pa ni thams cad dag pa ste /
gzung ba dang 'dzin pa'i rnam par rtog pa dang bral ba'o / /
de nyid ni mchog chos te de gang la yod pa ni thams cad dag pa'i mchog chos can zhes bya ste /
rnam par rtog pa thams cad dang bral ba / /
dmigs pa med pa'i thugs rje chen po'i rang bzhin can no zhes ston pa yin no / /
gal te de ltar byang chub sems dpa' rnams 'khor ba ji srid par gnas te phyi ma'i mthar thug pa med pa'i sems can gyi don mdzad par gyur na /
sbyin pa'i pha rol tu phyin pa la sogs pa'i spyod pas kyang de lta bu'i sems can gyi don byed par gyur pas /
gsang sngags kyi spyod pa ci zhig bya zhes de ltar rtog par 'gyur ba dag yod pas de'i phyir /
de ltar yin zhes bya ba la sogs pa gsungs te /
ji ltar phyag rgya chen po nyid dam rdo rje 'chang ba nyid la sogs pa 'thob pa'i mtshan nyid can gyi sems can gyi don du 'gyur bas de lta bur byang chub kyi spyod pa'i mchog sbyin pa'i pha rol tu phyin pa la sogs pa 'dis tshe 'di nyid la thob par mi 'gyur ba'o / /
rang gi sems ji lta ba bzhin du shes pa ni byang chub ste /
de'i don gyi spyod pa ni byang chub kyi spyod pa'o / /
de yang 'khor gsum yongs su dag pa'i pha rol tu phyin pa bcu'i spyod pa'o / /
de rnams kyi mchog ni phul du byung bar gnas pa ste /
de la yod pa'i sbyin pa'i pha rol tu phyin pa la sogs pa ni byang chub spyod mchog go / /
byang chub spyod mchog kyang yin la sbyin pa'i pha rol tu phyin pa yang yin pas na byang chub kyi spyod pa'i mchog sbyin pa'i pha rol tu phyin pa la sogs pa'o / /
ji ltar phyag rgya chen po la sogs pa phyag rgya thams cad kyi dngos grub thams cad kyang bsgrubs pas de bzhin gshegs pa nyid dam /
rdo rje 'chang nyid la sogs pa thob pa'i mtshan nyid can gyis sems can thams cad kyi don 'grub par 'gyur ba de ltar sbyin pa'i pha rol tu phyin pa la sogs pa byang chub kyi spyod pa'i mchog de rnams kyis 'grub par mi 'gyur ro / /
ji ltar gsang sngags kyi tshul la phyag rgya chen po la sogs pa'i dngos grub bsgrubs pas tshe 'di nyid la de bzhin gshegs pa nyid dam /
rdo rje 'chang nyid la sogs pa thob pa'i mtshan nyid can gyi sems can gyi don du 'gyur ba /
de ltar sbyin pa'i pha rol tu phyin pa la sogs pa byang chub kyi spyod pa'i mchog rnams kyis kyang ci'i phyir mi 'gyur zhe na /
de bzhin gshegs pa zhes bya ba la sogs pa gsungs te /
gang de bzhin gshegs pa rnams kyis 'dul bar mi 'gyur ba de ni de bzhin gshegs pas mi 'dul ba ste /
de bzhin gshegs pa mthong ba'i skal ba med pa'i sems can rnams so / /
mi 'dul ba de rnams la sems can gyi don sangs rgyas nyid du bya ba la sogs pas de bzhin gshegs pa mi mdzad do / /
ni zhes bya ba'i sgra ni gang gi phyir de bzhin gshegs pa rnams ni mi 'dul ba rnams la sems can gyi don mi mdzad do / /
de bas na ci zhig tu nges she na /
ji ltar sngags kyi tshul la phyag rgya chen po la sogs pa'i dngos grub bsgrubs pas /
tshe 'di nyid la de bzhin gshegs pa la sogs pa skyed par byed do / /
de bas na sbyin pa'i pha rol tu phyin pa la sogs pa byang chub kyi spyod pa'i mchog gis ni de ltar mi 'gyur ro / /
gsang sngags kyi tshul la yang de dang 'dra mod /
ci'i phyir de ltar mi 'gyur zhe na /
'di na zhes bya ba la sogs pa gsungs te /
gang gi phyir 'di na gsang sngags kyi tshul la skal ba dang mi ldan pa rnams kyis kyang dkyil 'khor la sogs pa ma mthong ba'i phyir mi ldog pa'i bag chags bskyed pas phul du byung bas tshe 'di nyid la de bzhin gshegs pa nyid la sogs pa de rnams grub pa'i phyir phyag rgya chen po la sogs pa'i dngos grub rab tu grub cing rdzogs pa yin no / /
de bas na 'di ni bcom ldan 'das de bzhin gshegs pa da ltar byung bar ngo bo nyid kyis chos kyi dbyings thog ma dang tha ma med pa'i rang bzhin du grub pa yin no / /
dus thams cad kho nar ji ltar mngon par 'dod pa'i dngos grub rab tu ster zhing thams cad byed pa yin no / /
de la 'di ni zhes bya ba la sogs pa gang gi phyir gsang sngags kyi tshul 'di la de bzhin gshegs pa'i dkyil 'khor mthong ba la sogs pa'i stobs kyis dus thams cad du gdul bya rnams la mngon par 'dod pa'i dngos grub rab tu gsol bar mdzad do / /
de bas na sngags kyi tshul las gsungs pa'i sgrub pa'i dngos grub myur du grub par byed par bshad do / /
'di khyad par ji lta bu zhig ce na dngos grub shin tu rtag pa yin zhes bya ba la sogs pa gsungs te /
de bzhin gshegs pa nyid dang /
rdo rje 'chang ba nyid la sogs pa'i rang bzhin can gyi mngon par 'dod pa'i dngos grub tshe 'di nyid la shin tu rtag pa'i dngos grub kyi rgyur gyur pa'i phyir dngos grub shin tu rtag pa yin zhes smra'o / /
yang ci'i phyir dngos grub kyi rgyur gyur pa grub pa'i sgrar brjod /
grub pa nyid ni ma yin zhe na /
gang gis srid pa 'di nyid du shin tu rtag pa'i dngos grub thob pa'i rjes thogs nyid la bshad pa'i phyir te /
gang gis zhes bya ba ni grub pa gang gis so / /
srid pa 'di nyid du zhes bya ba ni skye ba gang la bsgom pa la mngon par brtson pa byas pa de nyid la grub pa ste /
sangs rgyas nyid dam rdo rje 'chang nyid grub par 'gyur ba'o / /
khyad par ji lta bu zhig ce na shin tu rtag pa zhes bya ba ste phyi ma'i mtha' med par gnas pa'o / /
dkyil 'khor dag tu ma zhugs kyang / /
zhes bya ba 'di ni /
'og nas ston pa'i sgrub pa'i bdag nyid che ba ston te /
ji skad du bshad pa'i dkyil 'khor du 'jug pa'i phyag rgyas dkyil 'khor du ma zhugs pa'o / /
kyang zhes bya ba'i sgras ni dkyil 'khor du zhugs pa rnams ni shin tu yang 'grub par 'gyur ro zhes ston to / /
dam tshig rnam par spangs pa'am zhes bya ba ni dam tshig mi shes pa'i mdun du sngags dang phyag rgya ston pa ni dam tshig ste /
rdo rje sems dpa' la sogs pa spangs pas na dam tshig gis spangs pa'o / /
de yang gal te 'og nas ji skad du bshad pa bzhin du sgrub par byed na /
bsgoms pa'i stobs kyis dngos grub nges par thob par 'gyur na bsam gtan dang ldan zhing dkyil 'khor du 'jug pa'i phyag rgyas zhugs pa rnams lta smos kyang ci dgos /
srid pa 'di las myur du 'grub / /
ces bya ba ni des skye ba gang la sgrub par brtsams pa skye ba de nyid las 'grub pa des myur ba nyid du 'grub par 'gyur /
bsod nams med kyang thams cad du / /
zhes bya ba la dag par byed pas na bsod nams te ma chags pa dang zhe sdang med pa dang /
gti mug med pa'i spyod pas sbyong bar byed do zhes bya ba'i don to / /
de 'di la yod pa ma yin pas na med pa'o / /
kyang zhes bya ba'i sgras ni gang gi phyir bsod nams dang ldan pa yang rigs thams cad kyi dngos grub kyi ji skad bshad pa thams cad tshe 'di nyid la myur du 'grub par 'gyur bas /
bsod nams dang ldan pa rnams ni shin tu yang myur du 'grub par 'gyur ro zhes ston to / /
gal te dngos grub bsgrub par 'dod na zhes bya ba ni /
ji srid rdo rje sems dpa' la sogs pa'i dngos grub bsgrub par 'dod par gyur na'o / /
rtag tu yul dang ldan gyur na / /
zhes bya ba ni rdo rje sems dpa' la sogs pa'i sgrub pa pos rdo rje sems dpa' la sogs pa'i ngo bor bskyed do zhes bya ba'i don to / /
ci zhig byas nas spyad par bya zhe na yang dag mchod ces bya ba la sogs pa gsungs te lha'i rnal 'byor ji lta ba bzhin du byas nas ye shes sems dpa' rang gi lus la bcug la rang gi dam tshig gi phyag rgyas rab tu bsgrubs te byin gyis brlabs te dbang bskur la dngos grub kyi rdo rje brtul zhugs blangs nas rdo rje mtshon cha ma la sogs pa'i gsang ba'i mchod pa bzhis mchod la kaM ka l+ya dang /
drug ldan la sogs pa'i glu'i khungs thams cad kyis ji skad bshad pa bzhin du ji ltar mngon par 'dod pas /
oM ma hA su kha zhes bya ba la sogs pa'i sngags kyi sgra zlos shing don la dmigs pa'i sgo nas ci nus par bya'o / /
ci nus par zhes bya ba ni bdag nyid kyi nus pa dang rjes su 'tsham pas sngags zlos shing bcom ldan 'das rdo rje sems dpar bdag nyid bskyed la bsgrub par bya'o / /
'di yis zhes bya ba ni zlos pa'i cho gas so / /
'dod pa kun gyi dbang phyug ces bya ba ni rdo rje sems dpa' la sogs pa nas rdo rje 'bebs pa'i bar gyi lha thams cad kyi ting nge 'dzin 'dod pa tsam gyis mngon sum du byed par nus pa'o / /
de la ji ltar mngon par 'dod pa'i phyogs kyi bdag po zhes bya ba ni phyogs de nas 'dir skye zhing steng du yang 'gro ba ste de lta bu bsams pa tsam gyis so / /
gang gi phyir de ltar yin pa des na bshad ma thag pa'i dngos grub thams cad kyi bdag po gtso bo grub pa'o / /
rdo rje sems dpa' la sogs pa'i phyag rgya chen po'i dngos grub rnams kyis rga shi ni med par 'gyur ba'o / /
mchod sbyin pa zhes bya ba la sogs pa ni go sla'o / /
bde ba chen po rdo rje zhes bya ba ni rdo rje sems dpa' 'grub pa'i rnal 'byor pa ni /
bde ba chen po rdo rje sems dpa' 'grub pa'o / /
des mdzes pas na rgyal po ste bde ba chen po'o / /
rdo rje grub pa yang yin la rgyal po yang yin pas na bde ba chen po rdo rje grub pa'i rgyal po'o /
de bzhin gshegs pa la sogs pa gang yin pa de ni de bzhin gshegs pa la sogs pa ste /
rdo rje sems dpa' dang rdo rje yid las byung ba la sogs pa'o / /
de bzhin gshegs pa la sogs pa de rnams kyi phyag rgya chen po la sogs pa'i dngos grub thams cad ni de bzhin gshegs pa la sogs pa'i dngos grub thams cad de /
de gdul bya rnams la stsol bar mdzad pas na de bzhin gshegs pa thams cad kyi dngos grub thams cad stsol ba'o / /
rdo rje 'chang chen po byang chub sems dpar grub par gyur pa ni sems can gyi don rdzogs par mdzad pa'o / /
'di skad ston te snga ma bzhin du rdo rje sems dpa'i rnal 'byor byas la ye shes sems dpa' rang gi lus la bcug ste /
bdag la byin gyis brlab pa dang /
dbang bskur ba dang dngos grub kyi rdo rje'i brtul zhugs kyi bar du ji lta ba bzhin du rjes su spyad la /
rdo rje mtshon cha ma la sogs pa gsang ba'i mchod pa bzhis bdag nyid mchod la de kho na nyid dang /
chos dang las dang dam tshig gis bzung nas bcom ldan 'das rdo rje sems dpa'i phyag rgya chen po bcings la /
rnam par sgeg pa'i dga' ba'i rdo rjes bcom ldan 'das la phyag 'tshal te /
oM ma hA su kha zhes bya ba la sogs pa bzlas par bya ba'i snying po rang gi snying gar gnas pa'i rdo rje'i dbus su yid kyis bris la /
kaM ka l+ya dang drug ldan la sogs pa'i /
thams cad ci 'dod blangs nas ni / /
bzlas pa'i don ni ci nus pas / /
rdo rje sems dpa' bsgrub par bya'o / /
bdag la byin gyis brlab pa la sogs pa dang por lan cig byas nas ji srid nyin re la bdag nyid rdo rje sems dpar mngon sum du mthong bar gyur pa de srid kyi bar du bzlas brjod bya'o / /
de nas dpal rdo rje sems dpa'i cha lugs 'dzin pa'i rnal 'byor pas bcom ldan 'das rdo rje sems dpa'i rig pa'i brtul zhugs khams gsum rnam par rgyal ba'i rgyud las gsungs pa spyad par bya'o / /
de nas dkyil 'khor bris la zla ba nya ba la mtshan thog thag bsgom par byas na rdo rje 'dzin pa chen po dang 'dra ba'i byang chub sems dpa' chen por 'gyur ro / /
de nas zhes bya ba la sogs pa la gal te sgrub pa po de bzhin gshegs pa'i dngos grub kyi mchog grub par 'dod na /
sgrub pa po des bcom ldan 'das rnam par snang mdzad phyag gnyis kyis byang chub mchog gi phyag rgya bcings la de bzhin gshegs pa thams cad kyis yongs su bskor ba ras ris kyi dbus su 'drir gzhug go / /
ngos thams cad du zhes bya ba ni shes rab kyi pha rol tu phyin pa'i dum bu las gsungs pa'i sangs rgyas kyi sku gzugs brgyad kyis bcom ldan 'das rnam par snang mdzad la bskor bar bri bar bya'o / /
de'i mdun du zhes bya ba la sogs pa la ras ris de'i mdun du rnal 'byor pa mdun du bltas te byang chub mchog gi phyag rgya bcings la /
oM ma hA su kha zhes bya ba la sogs pa rdo rje'i tshig gis bzlas brjod 'bum bya'o / /
de nas 'bum rdzogs pa na de la bgegs byed pa'i phyir mtshan phyed kyi dus na bdud kyi tshogs 'ong bar 'gyur ro / /
de nas de la bdud kyi stobs thams cad gzhom pas bcom par bya'o zhes bya ba ni /
bdag nyid mi bskyod par bsams la rang gi snying gar sems ma rdo rje ma bsgoms te /
de bzhin gshegs pa'i khu tshur bcings la g.yon pa'i khu tshur rang gi snying gar bzhag la g.yas pa'i khu tshur gyis sor mo thams cad brkyang pa sa la reg par byas la /
oM ma hA su kha badzra satwa dzaHhUM baM hoH / /
su ra ta s+t+waM zhes bzla bar bya'o / /
de nas sgrub pa po'i lus las byung ba'i rdo rje 'dzin pa gtum po la sogs pa rnams kyis bdud kyi stobs thams cad bcom par byas pa'o / /
de nas zhes bya ba la sogs pa la de ltar bdud bcom par byas pa'i rjes thogs nyid la byang chub kyi mchog gi phyag rgya bcings te /
ji srid nam langs kyi bar du yang bde ba chen po bzla bar bya'o / /
de nas de bzhin gshegs pa'am byang chub sems dpar 'gyur ro / /
'dis ni don 'di skad ston te rdo rje sems dpa'i rnal 'byor ji lta ba bzhin du byas la dngos grub kyi rdo rje brtul zhugs kyi bar gyi cho ga rjes su spyad nas /
rdo rje mtshon cha ma la sogs pa gsang ba'i mchod pa bzhis mchod la bdag nyid dang chos dang las dang /
dam tshig gzung nas phyag rgya bzhi byas la /
rnam par sgeg pa'i dga' ba'i rdo rjes phyag byas te /
byang chub mchog gi phyag rgya bcings te rnam par snang mdzad du bdag nyid bsgoms la dam tshig chen po'i de kho na nyid bzlas brjod 'bum byas na sngon du bsnyen pa byas par 'gyur ro / /
de nas ras ris 'drir bcug ste ras ris la bcom ldan 'das rnam par snang mdzad spyan drangs la rdo rje sems dpa'i dam tshig gi phyag rgyas bsgrub par bya'o / /
de nas chos kyi phyag rgyas rgyas gdab bo / /
de nas dam tshig chen po'i de kho na nyid zlos shing de bzhin gshegs pa'i las kyi phyag rgya chen pos rgyas btab la rdo rje rin chen gyi phyag rgyas dbang bskur la mchod pa rnam pa lnga dang /
rdo rje mtshon cha ma la sogs pa'i phyag rgya'i mchod pa bcu gnyis kyis yang dag par mchod nas phyag bzhi byas la /
rnam par sgeg pa'i dga' ba'i rdo rjes kyang phyag byas nas byang chub mchog gi phyag rgya bcings te bzlas brjod 'bum byas na de nas nang par de bzhin du 'grub par 'gyur ro / /
de nas rdo rje 'chang chen po nyid du zhes bya ba la sogs pa la gal te rnal 'byor pa rdo rje 'chang chen po bsgrub par 'dod na /
rnal 'byor pa des bcom ldan 'das rdo rje sems dpa'i sku lugs ma'am brkos pa byed du gzhug go / /
ji lta bu zhig ce na /
dkyil 'khor bzhin zhes bya ba gsungs te /
ji ltar dkyil 'khor gyi skabs su de'i mtshan nyid bshad pa bzhin du zhes bya ba'i tha tshig go / /
de lta bur byas nas de'i mdun du bdag la byin gyis brlab pa la sogs pa byas nas /
der bcom ldan 'das ji lta ba bzhin du spyan drangs te mchod pa thams cad kyis yang dag par mchod la bcom ldan 'das kyi thugs kar gnas pa'i rdo rje la bzlas pa bya ba'i snying po yid kyis bris la phyag rgya chen po bcings te /
nyin re zhing ji skad du bshad pa'i tshig gis sngags zlos shing bsgom par bya'o / /
mthar zla ba nya ba la mtshan thog thag bsgom par bya'o / /
de lta bus ni zla ba drug gis rdo rje 'chang chen po dang 'dra bar 'gyur ro / /
de ltar dang por sgrub pa la sku gzugs kyi khyad par byas pa yin no / /
ji ltar rdo rje 'chang bsgrub pa la sku gzugs kyi khyad par 'dir bshad pa ltar /
sngar bshad pa'i rdo rje sems dpa'i sgrub pa la yang de bzhin du shes par bya'o / /
rdo rje sems dpa' thob pa ji ltar bsgrub pa gsungs pa bzhin du zhes bya ba ni /
ji ltar sngar bshad pa'i sgrub pa la rdo rje sems dpa'i cha lugs su byas nas sgrub par gsungs pa ji ltar thob pa de bzhin du 'dir yang shes par bya'o / /
zla ba drug gis ni rdo rje 'chang chen po'i dngos grub 'grub bo zhes bya ba ni bshad ma thag pa'i sku gzugs kyi sgrub pas zla ba drug gis rdo rje 'dzin pa chen po'i dngos grub chen po rnal 'byor pas 'thob par 'gyur ro zhes bya ba'i tha tshig go / /
de nas rdo rje 'chang chen po bkug pa zhes bya ba la sogs pa gal te sgrub pa po rdo rje 'chang chen po 'gugs par byed par 'dod na /
ji srid mtshan ma thob par 'gyur ba de srid kyi bar du sngon du bsnyen pa bya'o / /
de nas ras ris 'drir gzhug go / /
de nas de'i mdun du bdag la byin gyis brlab pa la sogs pa byas la /
ras ris la sngar bshad pa'i bcom ldan 'das spyan 'dren pa'i sngags dang /
gsang ba'i lcags kyu ma'i phyag rgyas dgug pa dang /
gzhug pa dang /
bcing pa dang /
dbang du byas la dang po'i rdo rje'i phyag rgyas bsgrubs la /
chos dang las dang phyag rgya chen po rnams kyis rgyas btab la dbang bskur ba'i phyag rgyas dbang bskur te /
mchod pa thams cad kyis yang dag par mchod la phyag bzhi bya zhing rnam par sgeg pa'i dga' ba'i rdo rjes yang phyag bya'o / /
de ltar cho ga thams cad rjes su spyad nas sgrub pa pos yang gsang ba'i lcags kyu mas bcings la /
ji srid zla ba phyed tsam lon pa de srid kyi bar du ji srid mngon par 'dod pa nyin re zhing bsgrub par bya'o / /
de nas bcom ldan 'das rdo rje 'dzin pa chen pos thams cad stsol bar 'gyur ro / /
de nas rang gi phyag rgya sgrub pa ni zhes bya ba ni gal te rnal 'byor pa bdag nyid kyis rang gi lha'i phyag rgya chen po'i tshul bsgrub par 'dod na /
des cho ga thams cad rjes su spyad la rang gi lha'i phyag rgya chen po bcings te bzlas pa nyid kyis rang gi lha'i sngags zlos shing bsgoms pas de'i nga rgyal mngon du bya ba'i tshul gyis /
bdag ni rdo rje sems dpa'o zhes bya ba la sogs pa bsgom par bya'o / /
bsgoms nas bsgrub par bya'o / /
ji ltar 'dod pa bzlas pa zhes bya ba 'dis ni 'dir bsgom pa gtso bo yin gyi /
grangs kyi nges pa ni ma yin no zhes bstan to / /
bdag nyid bsgrub par bya'o zhes bya ba 'dis ni tshul de lta bu'i ji ltar 'dod pa'i bzlas brjod kyis bdag nyid rdo rje sems dpa'i bzlas pa'i don nyid du bskyed par bya ba'i phyir ras ris la sogs pa'i tshul gyis ni ma yin no / /
yang bsgom zhing bsgom zhing bzlas pa zhes bya ba ni bzlas pa'i tshul don yang dang yang du mngon du byas la bdag nyid rdo rje sems dpa' zlos shing bsgom zhing bsgom zhing bzla bar bya'o / /
ji srid zla ba phyed kyis rdo rje 'chang ba nyid thob pa zhes bya ba ni nyin re zhing bdag nyid la byin gyis brlab pa la sogs pa sngon du 'gro bas phyag rgya chen po bcings la ji srid zla ba phyed lon pa de srid kyi bar du bzlas brjod bya'o / /
de nas zla ba nyal mtshan thog thag bzlas brjod byas na nang par rdo rje 'chang nyid thob par 'gyur ro / /
'dis don ni 'di skad ston te /
bdag la byin gyis brlab pa la sogs pa sngon du 'gro bas phyag rgya chen po bcings la /
rang gi lha'i skur bdag nyid nyin re zhing mngon du mthong bar gyur pa de srid kyi bar du bzlas brjod dpag tu med pa bya'o / /
de nas zla ba phyed bshad ma thag pa'i phyag rgya chen po bcings la bsgom par byas na /
de'i rjes la 'grub par 'gyur ro / /
de nas 'dod pa thams cad kyi dbang phyug bsgrub par 'dod na zhes bya ba ni /
'dod pa na spyod pa'i gzugs dang /
sgra dang /
dri dang /
ro dang /
reg bya ni 'dod pa thams cad de /
de rnams dbang phyug yin pas na 'dod pa thams cad kyi dbang phyug ste /
gzhan 'phrul dbang byed kyi lha'i rgyal po de'i dngos po ni 'dod pa thams cad kyi dbang phyug nyid de /
de'i sgrub pa ni rang gi lus dang ngag dang yid de'i rang bzhin du skyes pa'o / /
de ji ltar 'gyur zhe na /
de bzhin du zhes bya ba la sogs pa gsungs te dpal rdo rje sems dpa'i sku gzugs rang gi lha mo dang bcas pa mdun du bzhag ste /
bdag la byin gyis brlab pa la sogs pa byas nas ji srid nyin re zhing bsgom pa'i dus su /
bdag nyid lha mo dang bcas pa'i 'dod pa'i dbang phyug nyid dang 'dra bar mngon sum du mthong bar gyur pa de srid kyi bar du sngon du bsnyen pa bya'o / /
de nas zla ba nya ba la bcom ldan 'das lha mo dang bcas pa'i phyag rgya chen po bcings la /
sgrub pa la zhugs te ji srid bdag nyid 'dod pa'i khams kyi dbang phyug lha mo dang bcas pa nyid du 'gyur zhing /
mi'i rang bzhin las mi snang bar 'gyur te lha'i 'dod pa'i dbang phyug gi dga' ba'i ngo bo nyid du gyur pa de srid kyi bar du bsgom par bya'o / /
de nas sgrub pa po khams gsum ma lus pa'i bdag por 'gyur ro / /
de nas bcom ldan 'das rdo rje 'chang chen po ji skad du bshad pa'i don mdzad nas /
ting nge 'dzin gyi phyag rgya las bka' stsal to zhes bya bar sbyar ro / /
de nas zhes bya ba'i sgras ni 'das ma thag pa ston pa'i tha tshig go / /
'dod pa'i khams thams cad ni phyogs bcu na gnas pa'i khams gsum pa thams cad kyi 'dod pa dang /
gzugs dang /
gzugs med pa'i khams thams cad do / /
khams gsum ma lus pa der don yod pa ni 'bras bu yod pa ste /
gdul bya rnams kyi don skal ba ji lta ba bzhin du mdzad pa'o / /
las rnams kyi tshogs ni rgyun gang yin pa ste /
gang gi phrin las khams gsum pa na don yod pa'i las kyi rgyun ni rdo rje 'chang chen po'o / /
ci zhig mdzad nas gsungs she na thams cad ces bya ba la sogs pa gsungs te /
chos thams cad kyi rang bzhin de ngo bo nyid kyis grub cing rdzogs par gyur pas na rang bzhin gyis grub pa'i chos nyid de /
shes rab kyi pha rol tu phyin pa'i rang bzhin gyis dag pa'i ngo bo nyid kyis sems dang sems las byung ba gnyis su med pa'i ngo bo nyid ces bya ba'i tha tshig go / /
sems dang sems las byung ba thams cad kyi rang bzhin gyis grub pa'i chos nyid ni /
thams cad rang bzhin gyis grub pa'i chos nyid de ye shes der nges pa'o / /
de'i rnam par rol pa ni de'i dbang du byas nas gdul bya rnams kyi bsrung ba la sogs pa las rdzogs par mdzad pa'o / /
de mdzad nas thugs la gzhag pa 'di gsungs so / /
'di ci zhig ce na ma bsgrubs zhes bya ba la sogs pa gsungs te /
ma bsgrubs pa ni ma bskyed pa ste sgrub pa pos rang dbang du ma byas pa'o / /
bde ba chen po gsang ba'i gtsug tor la sogs pa'i phyag rgya ni ma bsgrubs pa'i phyag rgya'o / /
de rnams kyi las ni bdag bsrung ba la sogs pa'o / /
de'i rgyu rdo rje'i rgyun rnam pa sna tshogs pa rdo rje ltar mi phyed pa'o / /
de'i cho ga rgyas par ni gang gi las kyi rgyun de mi phyed par rdzogs par 'gyur ba'o / /
de la bka' stsal pa ni gsungs pa'o / /
de nas ma bsgrubs pa'o zhes bya ba la sogs pa la /
de nas zhes bya ba'i sgra ni de'i rjes thogs la'o / /
gang gi tshe ji skad du bshad pa'i dngos grub ma bsgrubs pa de'i tshe ma bsgrubs pa'i snying po zhes bya'o / /
ma bsgrubs pa'i snying po de'i las 'og nas bshad pa rnams rtsom pa yin no / /
de yang gang zhig ce na 'di ltar zhes bya ba la sogs pa gsungs te 'di ltar zhes bya ba ni nye bar bstan pa'i don to / /
bdag nyid bsrung ba ni bdag bsrung ba ste gdon la sogs pa'i 'jigs pa rnams bzlog pa'o / /
de gang gis 'gyur zhe na bde ba chen po rdo rje gsang ba'i gtsug tor gyis bya ba gsungs te /
bde ba chen po rdo rje gsang ba ni bcom ldan 'das rdo rje sems dpa'o / /
de'i gtsug tor ni skyes bu chen po'i mtshan no / /
de skyed par byed pa'i phyag rgya ni bde ba chen po rdo rje gsang ba'i gtsug tor zhes bya'o / /
de'i mtshan nyid ni 'di yin te dang po'i rdo rje bcings la ma hA su kha zhes bya ba la sogs pa zlos shing gtsug tor gyi gnas su bzhag na bdag bsrung bar 'gyur ro / /
thams cad bsrung ba zhes bya ba ni srin po la sogs pa'i 'jigs pas skrag pa la srin po la sogs pa'i 'jigs pa bzlog pa ni thams cad bsrung ba'o / /
de ji ltar 'gyur zhe na /
bde ba chen po rdo rje gsang ba'i mdzod spus zhes bya ba gsungs te /
bcom ldan 'das rdo rje sems dpa'i smin mtshams kyi dbus kyi dpral ba'i thig le'i gnas na skyes bu'i mtshan mdzod spu dkar po g.yas su 'khyil ba ni /
bde ba chen po rdo rje gsang ba'i mdzod spu ste de ston pa'i phyag rgya chen po la yang de skad ces bya ste /
des thams cad bsrung bar 'gyur ro / /
'di skad ston te snga ma bzhin du rdo rje sems dpa'i rnal 'byor byas la dang po'i rdo rje bcings te oM ma hA su kha zhes bya ba zlos shing spyi gtsug gi gnas su bzhag nas spyi gtsug gi gnas las byung ba'i rig pa'i rgyal po'i rdo rje mdzod spu rnams kyis bsrung bar bya ba'i sems can rnams rang rang gi ngo bor mdzad nas /
de rnams kyis srin po la sogs pa kun du skrag par bya bar bsam par bya ste /
de lta bus ni de rnams bsrung bar 'gyur ro / /
phyogs thams cad dang mtshams dang dkyil 'khor bcing ba ni zhes bya ba la /
phyogs thams cad ni phyogs bcu ste /
de rnams kyis bcing ba ni rdo rjes bar mtshams med par khyab pa'o / /
mtshams bcing ba ni mngon par 'dod pa'i sa'i phyogs bzhi nas rdo rjes phan tshun kun du khyab pas mtshams su bcad pa bdag gir byas pa'o / /
dkyil 'khor bcing ba ni bdag gir byas pa'i sa'i char ra ba'i rtsa ba'i gnas rdo rje'i rang bzhin du byas pa'o / /
'di dag thams cad ji ltar 'gyur zhe na /
bde ba chen po rdo rje gsang ba'i 'bar ba'i phreng bas so zhes bya ba gsungs te /
bde ba chen po rdo rje gsang ba ni bcom ldan 'das rdo rje gsang ba ste /
de'i 'bar ba'i tshogs ni 'bar ba'i phreng ba'o / /
de skyed par byed pa'i phyag rgya la yang de skad ces bya ste /
des phyogs thams cad bcing ba la sogs par 'gyur ro / /
de yang de bzhin du dang po'i rdo rje bcings la rang gi snying gar bzhag nas bde ba chen po bzlas pas rang gi snying gar gnas pa'i rdo rje las 'bar ba'i 'od zer spros la des phyogs bcing ba la sogs pa bya'o zhes bya ba'i tha tshig go / /
bdud thams cad ni nyon mongs pa dang /
phung po dang /
'chi bdag dang /
lha'i bu'i rang bzhin can no / /
de rnams kyi stobs ni sde ste dgra bor gyur pa ni dpung ngo / /
de dag gzhom pa ni mi snang bar mdzad pa'o / /
de gang gis 'gyur zhe na bde ba chen po rdo rje gsang ba'i mi bskyod pas so zhes bya ba gsungs te /
ji skad du bshad pa'i bde ba chen po rdo rje gsang ba'i rdo rje sems dpa' mi bskyod pa ste /
de bzhin gshegs pa mi bskyod pa'i sku phyag rgya dang de ston par byed pa'i phyag rgya ste des der 'gyur ro / /
de yang de bzhin du thams cad byas nas dang po'i rdo rje bcings la de bzhin gshegs pa mi bskyod pa'i ting nge 'dzin gyis bde ba chen po'i sngags zlos shing rang gi snying gar rdo rje rtse lnga pa 'dzin cing rdo rje de bsams nas rang gi lus las byung ba'i rdo rje 'dzin pa gtum po la sogs pas bdud rnams kun du bcom par bsam par bya'o / /
de lta bus ni bdud kyi stobs thams cad 'joms par 'gyur ro / /
tshe 'phel bar bya ba ni /
bde ba chen po rdo rje gsang ba'i bdud rtsis so zhes bya ba la /
tshe ni srog ste de'i mngon par 'phel ba ni tshe'i rgyun gong nas gong du 'phel zhing rgyun mi 'chad pa'o / /
de gang gis 'gyur zhe na /
bde ba chen po rdo rje gsang ba'i bdud rtsi'i phyag rgya des 'grub par 'gyur ro / /
de ni 'di yin te de bzhin du dpal rdo rje sems dpa'i phyag rgya byas la dang po'i rdo rje las gung mo sbyar te kha dgab par bya'o / /
ji lta zhe na /
oM ma hA zhes bya ba zlos shing steng du bltas la phyag rgya bcings pa las /
dpal rdo rje sems dpa' sku mdog dkar po bdud rtsi'i rgyun 'bebs pa rnams byung bas rang gi kha nas yan lag thams cad kun du 'gengs par bsam par bya'o / /
de lta bus ni rga ba dang 'chi ba med par 'gyur zhing rdo rje'i tshe thob par 'gyur ro / /
gzugs chen po phun sum tshogs pa zhes bya ba la gzugs kyang yin la chen po yang yin pas na gzugs chen po ste dpal rdo rje sems dpa' la sogs pa'o / /
de'i phun sum tshogs pa ni sgrub pa po'i rgyud la ma tshang ba med par gyur pa'o / /
de ji ltar 'gyur zhe na /
bde ba chen po rdo rje gsang ba'i gzugs can gyis so zhes bya ba ni bde ba chen po rdo rje gsang ba'i gzugs can zhes bya ba'i phyag rgya de 'thob par 'gyur ro / /
de ni 'di yin te de bzhin du thams cad byas la dpal rdo rje sems dpa'i sbyor bas dang po'i rdo rje bcings la sngags zlos shing des rang gi gdong yongs su byugs la rang gi snying gar bkrol la phyag rgya bcings la bcom ldan 'das rdo rje sems dpa' rang gi snying ga nas yan lag thams cad khyab par rdo rje sems dpar gyur par bsam mo / /
de lta bus ni rdo rje sems dpa' la sogs pa'i gzugs thams cad phun sum tshogs par 'gyur ro / /
gzi brjid dang na tshod shin tu bzang po rab tu 'phel ba la ni zhes bya ba la gzi mdangs shin tu mdzes pa ni gzi brjid shin tu che ba bzang ba ste /
rdo rje sems dpa'i gzi mdangs so / /
na tshod bzang po ni na tshod shin tu gzhon pa ste /
dpal rdo rje sems dpa' nyid kyis lo bcu drug lon pa lta bu'i gnas skabs so / /
de gnyis mngon par 'phel ba ni rang gi rgyud la de dag gi rgyun gong nas gong du rgyun mi 'chad par bskyed pa'o / /
de ji ltar 'gyur zhe na /
bde ba chen po rdo rje gsang ba'i bcud kyis len gyis so zhes pa gsungs te /
bde ba chen po rdo rje gsang ba'i bcud kyis len ni bde ba chen po rdo rje gsang ba'i gzi mdangs dang na tshod 'phel bar byed pa'i phyag rgya des so / /
de yang de bzhin du rdo rje sems dpa'i rnal 'byor byas la /
oM ma hA su kha badzra sa twa dzaHhUM baM hoH /
su ra ta s+t+waM zhes zlos shing dang po'i rdo rje bcings la de'i rtse mo dbus ma la ldag cing rdo rje sems dpa'i bcud kyis len gyi phra rab rdo rje dbu ma las chu'i rgyun bzhin du 'byung bas ldag par gyur cing /
des kyang yan lag thams cad kun du tshim zhing rdo rje sems dpar gyur par bsam mo / /
de lta bus ni gzi brjid dang na tshod bzang po shin tu 'phel bar 'gyur ro / /
'di ni bde ba chen po rdo rje gsang ba'i bcud kyis len yin no / /
de bzhin du 'og nas bshad pa'i las sgrub pa thams cad la yang oM ma hA su kha zhes bya ba la sogs pa bzlas par shes par bya'o / /
stobs dang mdog 'phel ba la ni zhes bya ba la lus dang ngag gi stobs dpal rdo rje sems dpa' dang 'dra ba ni stobs so / /
de nyid kyi sku mdog zla ba'i mdog can 'dra ba ni kha dog go / /
de nyid 'phel ba ni snga ma bzhin du'o / /
stobs dang mdog 'phel ba la ni lus dang ngag gi stobs rgyud la bskyed pa'o / /
de ji ltar 'gyur zhe na /
bde ba chen po rdo rje gsang ba'i mthus so zhes bya ba la sogs pa gsungs te /
bcom ldan 'das rdo rje sems dpa'i stobs thogs pa med pa 'di ni stobs so / /
thogs pa med pa ni mthu'o / /
de skyed par byed pa'i phyag rgya la yang ming de skad ces bya ste /
des de ltar 'gyur ro / /
'di skad ston pa yin no / /
de bzhin du rdo rje sems dpa'i sbyor ba byas la /
dang po'i rdo rje bcings te rang gi dpung mgo gnyis dang /
snying gar bzhag nas phyag rgya chen po bcings pa las byung ba'i bcom ldan 'das rdo rje sems dpa' yan lag kun du gang zhing de'i stobs dang kha dog dang ldan par bsam par bya'o / /
de lta bus ni stobs dang mdog 'phel bar 'gyur ro / /
dbang bskur ba thams cad thob pa ni zhes bya ba ni 'jig rten dang 'jig rten las 'das pa'i dbang bskur ba rnams thob pa ni dbang bskur ba thams cad thob pa'o / /
de ji ltar 'gyur zhe na /
rdo rje gsang ba'i cod pan gyis so zhes bya ba gsungs te /
rdo rje gsang ba ni rdo rje sems dpa'o /
de'i cod pan skyed par byed pa'i phyag rgya ni rdo rje gsang ba'i cod pan te des der 'gyur ro / /
de yang dpal rdo rje sems dpa'i sbyor bas lnga po bsdus pa bcings la mdzub mo gnyis lcags kyur byas pas cod pan dang dar dpyangs bcings pas dbang bskur ba'i tshul gyis rig pa 'dzin pa'i 'khor los sgyur ba la sogs pa'i dbang bskur ba thob par bsgom par bya'o / /
de lta bus ni dbang bskur ba thams cad thob par 'gyur ro / /
nor thams cad thob par byed pa la ni /
nor thams cad ni nor bu'i rigs dang 'jig rten pa'i gter la sogs pa ni nor thams cad do / /
de thob pa ni rnyed pa'o / /
de ji ltar 'gyur zhe na /
rdo rje gsang ba'i dbyig gis so zhes bya ba gsungs te de bzhin du rdo rje sems dpa'i sbyor bas lnga po bsdus pa bcings la /
mdzub mo gnyis lcags kyu gnyis su byas la bdag nyid nor bu'i rigs kyi bdag nyid du bsgoms la /
lcags kyu 'di gnyis kyis rang gi gsang ba'i gnas nas gser gyi dong tse 'byin pa'i tshul du bya ba'am /
gter gyi gnas nas nor de blangs shing de dang bdag nyid ldan par bsam par bya ste /
de lta bus ni nor thams cad 'thob par 'gyur ro / /
rgyal srid thob pa la ni zhes bya ba la mkhar gyi rgyal po la sogs pa'i rgyal srid rnyed pa ni rgyal srid thob pa'o / /
de ni rdo rje gsang ba'i rgyal po'i phyag rgyas 'thob par 'gyur ro / /
de ni 'di yin te de bzhin du bshad ma thag pa'i tshul gyis lcags kyu gnyis bcings la /
spyi gtsug gi steng du bzhag ste bdag nyid kyis mngon par 'dod pa'i rgyal srid thob par bsgom par bya'o / /
sa ma lus pa thob pa zhes bya ba ni 'dzam bu'i gling ma lus pa'i bdag po nyid thob pa'o / /
rdo rje gsang ba'i rtsal gyis so zhes bya ba ni /
rdo rje gsang ba'i rtsal gyi phyag rgyas 'gyur ro / /
de ni 'di'i yon tan lnga po bsdus pa de nyid bcings la de lngas mdzub mo lcags kyur byas te /
des sa rnams dgug cing bsdu ba'i tshul du bya zhing phyir rgol ba thams cad kyang rang gi lus las byung ba'i dpung gi tshogs yan lag bzhi pas zil gyis mnan nas rang dbang du byas te rab tu 'dud pa nyid du bsam par bya'o / /
thams cad dbab pa la ni zhes bya ba la sogs pa la rgyu ba dang mi rgyu ba'i dngos po thams cad dbab pa ni thams cad la dbab pa'o / /
de rnams nyid rang gi gnas nas g.yo bar byas pa ni bskyod pa'o / /
de bzhin du de rnams gnyi gar byed du gzhug pa dang de rnams nyid dus gsum bden pa nyid du smrar gzhug pa'i dus gsum gyi dngos po bden pa nyid du ston du gzhug pa'o / /
de ji ltar 'gyur zhe na /
bde ba chen po rdo rje gsang ba'i dam tshig ston du gzhug pas so zhes bya ba gsungs te /
dpal rdo rje sems dpa'i sbyor bas lcags kyu gnyis de bzhin du bcings te /
des rgyu ba dang mi rgyu ba'i dngos po thams cad la rdo rje sems dpa' dbab pa'i bsam pas rang gi mtshan ma bkug nas de lta bus ni de dbab par 'gyur ro / /
de nyid kyis rdo rje sems dpa' bcug la des dngos po thams cad rang gi gnas nas g.yo bar byas te /
de lta bus ni thams cad bskyod par 'gyur ro / /
de nyid kyis dngos po thams cad la rdo rje sems dpa' bcug la gar byed par bsams na gar byed du bcug par 'gyur ro / /
de nyid kyis dngos po thams cad la rdo rje sems dpa' bcug la dus gsum bden par smra ba'i bsam pa bskyed na /
de lta bu ni dus gsum bden pa nyid du smrar gzhug par 'gyur ro / /
pra se na thams cad grub pa ni zhes bya ba ni nam mkha' dang me long dang ral gri dang mthe bo dang /
sa gzhi bstar bas 'tsher bar byas pa dang /
mar me dang /
snod la sogs pa'i mngon [(]bar [,]par [)]'dod pa'i dngos po thams cad kyis yang dag pa nyid nges par shes pa'i yi ge la sogs pas pra se na thams cad grub pa'o / /
de ji ltar 'gyur zhe na /
rdo rje gsang ba'i pra se na dbab pas so zhes bya ba gsungs te /
de bzhin du dpal rdo rje sems dpa'i sbyor bas lcags kyu gnyis bcings la rang dang gzhan gyi mig dang rna ba gnyis la yi ge hUM las rdo rje bsams la rdo rje sems dpa'i sbyor bas bden pa gang gis chos thams cad gzugs brnyan dang 'dra ba dang /
bden pa gang gis sgra thams cad brag ca dang 'dra ba'i bden pa des /
bdag gis bden par 'dod pa'i dngos po smros shig /
ston cig ces bden pa'i byin gyis brlabs pa byas la /
chos thams cad gzugs brnyan lta bur bsgom pa dang /
sgra thams cad brag ca lta bur bsgoms pas chos thams cad mthong ba dang thos par 'gyur ro /
rdo rje sems dpa'i byin gyi rlabs pas byin gyis brlabs pa gzhan dag gis kyang mthong ba dang thos pa bya bar 'gyur ro / /
lcags kyu gnyis po de rang gi mtshan ma khar drangs na gdon thams cad las thar ro zhes bya ba la 'phags pa rig pa mchog las gsungs pa'i gdon bco brgyad ni gdon thams cad de /
de rnams las thar bar bya ba ni gdon thams cad las thar bar bya ba'o / /
de ltar ci zhig gis 'gyur zhe na /
rdo rje gsang ba'i gdon las thar bas so zhes bya ba gsungs te /
rdo rje gsang ba ni bcom ldan 'das rdo rje gsang ba ste de'i gdon las thar ba'i phyag rgyas so / /
de ni 'di yin te snga ma bzhin du dpal rdo rje sems dpa'i sbyor bas lnga po bsdus pa bcings la de'i mdzub mo gnyis kyis lcags kyu gnyis su byas nas bdag nyid rdo rje sems dpa' sku mdog nag po shin tu drag por bsgom zhing lcags kyu gnyis po des rang gi mtshan ma la gtugs te lcags kyu de nyid du dgrol zhing rdo rje sems dpa' drag po chen pos gdon gyis zin pa'i spyi bo nas brtsams te /
rkang mthil bar gyi lus kun du gang bar gyur par bsam par bya ste /
de lta bus ni gdon thams cad las thar bar 'gyur ro / /
gdug pa thams cad gzhig pa la ni zhes bya ba la gdug pa yang yin la thams cad kyang yin pas na gdug pa thams cad de /
'phags pa dpung bzangs las gsungs pa'i bgegs thams cad do / /
de rnams gzhig pa ni gzhom pa ste mi snang bar 'gyur ba'o / /
de ji ltar 'gyur zhe na /
rdo rje gsang ba'i bgegs gzhom pas so zhes bya ba gsungs te rdo rje gsang ba ste rdo rje sems dpa'i bgegs gzhom pa'i phyag rgyas so zhes bya ba'i tha tshig go / /
de ni 'di yin te /
de bzhin du dpal rdo rje sems dpa'i sbyor ba byas la bdag nyid rdo rje sems dpa' 'bar ba'i phreng ba 'od kun du 'khrug pa drag po chen por bsams la /
sngar bshad pa'i lcags kyu gnyis bcings nas des rang gi mtshan ma la gtugs nas log 'dren gzhom pa'i bsam pas lag pa g.yon pa'i mthil du g.yas pa'i mthe bo mtshan mas bsnun cing log 'dren gyi steng du rdo rje sems dpa' 'od zer 'bar ba'i phreng ba 'khrug pa 'bab par bsam par bya ste /
de lta bus ni de bcom par 'gyur ro / /
thams cad rengs par bya ba ni zhes bya ba la gzhan gyi dpung dang seng ge dang stag dang rkun po dang sprin dang sbrul dang srin bu la sogs pa mi 'gul bar byas pa ni rengs par byas pa'o / /
der ji ltar 'gyur zhe na /
rdo rje gsang ba'i rengs pas so zhes bya ba gsungs te /
rdo rje sems dpa'i rengs pa ni rdo rje gsang ba'i rengs pa ste de'i phyag rgyas thams cad rengs par 'gyur ro / /
'di skad ston te rdo rje sems dpa'i rnal 'byor ji lta ba de bzhin du byas la pha rol gyi dmag tshogs la sogs pa'i steng du rdo rje sems dpa' dbang chen gyi dkyil 'khor la bzhugs pa nam mkha' dang mnyam pa de mnan nas bzhugs par bsam zhing sngar bshad pa'i lcags kyu'i phyag rgyas rang gi mtshan ma btsir ba de lta bus ni thams cad rengs par 'gyur ro / /
thams cad gnyid log par bya ba la ni rdo rje gsang ba'i gnyid kyis so zhes bya ba la sems can thams cad gnyid log par bya ba ni /
de ni thams cad gnyid log par bya ba ste /
de nas bcom ldan 'das rdo rje gsang ba ste rdo rje sems dpa'i gnyid kyi phyag rgyas 'gyur ro zhes bya ba'i don to / /
de'i mtshan nyid ni de yin par shes par bya ste de bzhin du rdo rje sems dpa'i rnal 'byor byas la bshad ma thag pa'i lcags kyu gnyis bcings la /
rang gi mtshan ma la reg par byas la yid kyis bsgrub par bya ba dang gcig tu gyur bar byas nas bsgrub par bya ba gnyid log tu gzhug pa'i bsam pas rang gi mig btsum par bya'o / /
thams cad rgyas btab pa zhes bya ba ni gdug cing gtum pa'i sems can thams cad rgyas btab bo / /
des ji ltar 'gyur zhe na /
bde ba chen po rdo rje gsang ba'i dam tshig gi mkha' 'gro mas so zhes bya ba gsungs te bde ba chen po rdo rje gsang ba la zhes pa rdo rje sems dpa'i dam tshig gi mkha' 'gro ma ni dpal he ru ka 'khor dang bcas pa'i skus nam mkha' khyab pa'o / /
de skyed par byed pa'i phyag rgya ni dam tshig gi mkha' 'gro ma zhes bya'o / /
de ni 'di yin te de bzhin du rdo rje sems dpa'i sbyor ba byas la bshad ma thag pa'i lcags kyu'i phyag rgyas rang gi mtshan ma la reg par byas shing dpal he ru ka'i sku can gyi rdo rje sems dpa' mkha' 'gro ma'i tshogs dang bcas par bdag nyid bsams la /
g.yon logs su phyag rgya bskor bar byas la bsgrub par bya ba la khro bo'i blta bas blta zhing bcom ldan 'das dpal he ru ka nam mkha' thams cad dang mnyam pa'i sbyor bas bsgrub par bya ba'i lus la bcug nas des de rgyas btab par bsam par bya'o / /
de ltar na thams cad rgyas btab par 'gyur ro / /
thams cad du gsad pa la ni zhes bya ba la dkon mchog gsum la gnod par byed pa dang /
sems can mang po 'khu bar byed pa ni thams cad do / /
de rnams gsad par bya ba ni brgyal bar bya ba'am /
rnam par sbyang bar bya ba'i phyir gtan 'pho bar bya ba'o / /
des ji ltar 'gyur zhe na /
rdo rje gsang ba'i mthar byed pas so zhes bya ba gsungs te /
rdo rje gsang ba ste rdo rje sems dpa'i mthar byed pa ni gdug pa gzhom pa'i phyag rgya'o / /
'dis ni don 'di skad ston pa yin te /
rnal 'byor pa bsam pa rnam par dag pa snying rjes gzhan dbang du gyur pas gal te sems can 'ga' zhig mtshams med pa'i las la sogs pa la 'jug pa mthong na /
gang gi tshe de thabs gang gis sdig pa de las bzlog par nus pa de'i tshe de bzhin du rdo rje sems dpa'i rnal 'byor byas la /
bshad ma thag pa'i phyag rgyas rang gi mtshan ma la reg par bya ste /
bzlog la kha'i 'gram gnyis su mche ba ston pa'i tshul gyis 'dzin cing bdag nyid rdo rje gnod sbyin gyi mche ba gtsigs pa 'khor dang bcas pa bsams la /
bsgrub par bya ba rang gi khar bcug nas de bza' bar bsam par bya ste /
de ltar na thams cad gsod par 'gyur ro / /
thams cad bsgyel ba la ni rdo rje gsang ba'i hUM mdzad kyis so zhes bya ba la dbang phyug chen po la sogs pa bsgyel ba ni thams cad bsgyel ba'o / /
bcom ldan 'das rdo rje gsang ba'i hUM mdzad ni rdo rje hUM mdzad kyi phyag rgya ste thams cad bsgyel bar 'gyur ro / /
'di skad ston te de bzhin du rdo rje hUM mdzad kyi sbyor ba byas la sngar bshad pa'i lcags kyu'i phyag rgyas rang gi mtshan ma la reg cing /
g.yas pa'i mdzub mo bsgreng la des bsgrub par bya ba la sdigs mdzub bya zhing rdo rje hUM mdzad du bdag nyid bsams la bsgrub par bya ba'i steng du phyag rgya bcings pa las /
rdo rje hUM mdzad spros la bsgrub par bya ba'i steng du dbab par bya ste /
de lta bus ni thams cad bsgyel zhing lhung bar byas par 'gyur ro / /
thams cad bslang ba la ni zhes bya ba la dbang phyug chen po la sogs pa bsgyel ba thams cad bslang ba ni thams cad bslang ba'o / /
des ji ltar 'gyur zhe na /
rdo rje gsang ba'i dam tshig bslang ba'i phyag rgya ste zhes bya ba gsungs te /
rdo rje gsang ba'i dam tshig bslang ba ni /
rdo rje gsang ba'i dam tshig bslang ba'i phyag rgya ste /
des bsgyel ba thams cad slong bar 'gyur ro / /
de ni 'di yin te snga ma bzhin du rdo rje sems dpa'i rnal 'byor byas la des bshad ma thag pa'i phyag rgya bcings nas des rang gi mtshan ma la reg par bya zhing bdag nyid rdo rje hUM mdzad du bsams la /
de sdigs mdzub byas pa'i tshul nyid du byas pas bsgrub par bya ba sa las bslang ba'i tshul du byas te de lta bu lhung ba thams cad slong bar 'gyur ro / /
thams cad bcing ba ni khams gsum pa'i srin po la sogs pa thams cad bcing ba'o / /
de ji ltar 'gyur zhe na /
rdo rje gsang ba'i bcing bas so zhes bya ba gsungs te /
rdo rje chen po'i gsang ba ste /
rdo rje sems dpa'i bcing ba ni rdo rje gsang ba bcing ba'i phyag rgya gang yin pa ste des thams cad bcings par 'gyur ro / /
de ni 'di yin te de bzhin du rdo rje sems dpa'i sbyor ba byas la sngar bshad pa'i lcags kyu gnyis bcings te phyag rgya bcings pa des rang gi mtshan ma la reg par byas nas /
bdag nyid rdo rje lcags sgrog tu bsams la mthe bong dang mthe'u chung bsgreng la bsgrub par bya ba ni rdo rje lcags sgrog gis bcing bar bsam par bya'o / /
thams cad thar bar bya ba ni dbang phyug chen po la sogs pa 'jig rten gsum gdung ba la sogs pa'i bcing ba las ni thar par bya ba ni thams cad thar par bya'o / /
de ltar cir 'gyur zhe na /
rdo rje gsang ba'i yi ge mus so zhes bya ba gsungs te /
de'i mtshan nyid ni 'di yin te de bzhin du rdo rje sems dpa'i sbyor ba byas la /
sngar bshad pa'i lcags kyu gnyis bcings te rang gi mtshan ma la bzhag nas /
oM ma hA su kha badzra satwa dzaHhUM baM hoH /
su ra ta s+t+waM muHzhes bya bas rdo rje lcags sgrog la sogs pa'i bcings pa dgrol bar bya ste /
de lta bus ni bcings pa thams cad las thar bar 'gyur ro / /
phra men ma thams cad las thar bar bya zhes bya ba ni 'jig rten dang 'jig rten las 'das pa'i phra men ma'am mkha' 'gro mas zin pa la thar bar bya ba ni phra men ma thams cad kyis g.yo ba med par byas shing shi ba'o / /
de'i sngon gyi gnas skabs rjes su sbyin pa ni /
sems dang bcas par sbyin par bya ba dang shi ba gso ba'o / /
'di gnyis ji ltar 'gyur zhe na /
gsang ba chen po he ru ka'i rdo rjes so zhes bya ba gsungs te /
gsang ba chen po ste rdo rje gsang ba'i he ru ka bskyed pa'i phyag rgya ni gsang ba chen po'i he ru ka'i rdo rje zhes bya ba ste /
des de gnyis 'grub par 'gyur ro / /
'di skad ston te de bzhin du dpal rdo rje sems dpa'i sbyor ba byas nas /
dang po'i rdo rje bcings la dpal he ru kar bdag nyid bsams la phra men ma thams cad kyis zin pa la dang po'i rdo rje mthe'u chung gnyis kyis rdo rje bsnun par bya zhing dpal he ru ka'i rdo rje mkha' 'gro ma dang bcas pa nad pa'i lus la zhugs pas phra men ma'i phyag rgyas thams cad thal bar byas la 'od zer gyi tshogs kyis nad pa'i snying phra men ma'i lus las bkug nas nad pa'i lus la bcug ste /
nad pa nad med par byas nas tha mal par gnas par bsam par bya'o / /
ma mo'i gdon thams cad las thar bar bya ba la ni rdo rje gsang ba drag pos so zhes bya ba ni /
ma mo'i gdon thams cad las thar bar bya ba ni ma mo'i gdon thams cad las thar bar bya'o / /
rdo rje gsang ba ni rdo rje sems dpa' ste /
de'i bdag po ni rdo rje gsang ba'i drag po'i phyag rgya gang gis /
ma mo'i gdon thams cad nges par bsreg cing thar par byed pa'o / /
'di skad ston te dpal rdo rje sems dpa'i rnal 'byor byas la dang po'i rdo rje bcings nas bdag nyid rdo rje 'dzin pa chen po drag po'i zhal rnam par 'gyur ba 'khor dang bcas pa bsams la ma mo'i gdon gyis zin pa'i steng du phyag rgya de gdong rnam par 'gyur zhing mi sdug pas 'phangs la /
bcom ldan 'das drag po chen po'i gzugs can 'khor dang bcas pa bsgrub par bya ba'i lus la zhugs pas kyang de'i lus la gnas pa'i ma mo'i gdon thams cad bsregs par 'gyur zhing sos par 'gyur ro / /
de lta bus ni ma mo'i gdon thams cad las thar bar 'gyur ro / /
phra men ma thams cad kyis rgyas btab pa las thar bar bya ba ni zhes bya ba la /
'jig rten dang 'jig rten las 'das pa'i phra men ma'am mkha' 'gro ma rnams kyis rgyas btab pa de las thar par bya ba ni de las dgrol ba'o / /
snying zos pa las snying gzhan dbyung ba zhes bya ba la sogs pa la de rnams kyis de ltar rgyas btab pa'i tshe snying gi pad+ma dral nas zos par gyur pa gang yin pa de'i snying gzhan gang yin pa dbyung ba ni snying gi pad+ma gzhan bskyed pa'o / /
de rnams kyi lus la phra men ma thams cad 'jug pa ni babs pa ste phra men ma'i phyag rgya g.yo ba med par byas pa de rnams kyi sems yod par byas shing nad med par byas pa ni shi ba gsos pa'o / /
'di dag thams cad ji ltar 'gyur zhe na /
dam tshig chen po gsang ba'i he ru ka'i rdo rje dbang bskur ba'i phyag rgyas so zhes bya ba gsungs te /
bcom ldan 'das rdo rje sems dpa'i dam tshig chen po'i gsang ba'i dpal he ru ka skyed par byed pa ni dpal he ru ka gsal bar byed cing /
de skyed par byed pa'i phyag rgya gang yin pa de ni rdo rje he ru ka'i dbang bskur ba'i phyag rgya ste /
des 'di dag thams cad byed par 'gyur ro / /
'di'i don ni 'di skad ston par 'gyur te de bzhin du rdo rje sems dpa'i rnal 'byor nas dang po'i rdo rje bcings pa bzlog nas dpral ba'i phyogs su bzhag nas gyen du bltas la /
dpal he ru kar bdag nyid bsgom par bya ste /
zhal bzhi pa de la zhal dang po drag po zhal g.yas pa rab tu rmongs par mdzad pa'o / /
rgyab kyi zhal gdug pa'i pags pa za bar mdzad pa la brtson pa /
zhal g.yon pa sgeg pa phyag gnyis kyis rlung gi gos 'dzin pa'i tshul gyis mi'i pags pa rlon pa bsnams pa gnyis kyis dpral ba'i phyogs su he ru ka'i rdo rje'i phyag rgya 'chang ba /
g.yas pa'i phyag gsum pas rdo rje rtse lnga pa 'bar ba gsor ba la brtson pa /
bzhi pa khrag chen pos bkang ba'i thod pa bsnams pa /
g.yon gyi phyag gsum pas dril bu dang bcas pa'i rdo rje kha T+wAM ga bsnams pa /
bzhi pa sha chen pos yongs su gang ba'i thod pa bsnams pa'o / /
yang na zhal gcig pa phyag gnyis pa dpung pa g.yon par dril bu dang bcas pa'i rdo rje kha T+wAM ga mchod phyir thogs kyi tshul du bsnams pa /
phyag g.yas kyis ba dan gsum pa'i tshul gyis rdo rje rtse lnga pa 'bar ba bsnams pa /
phyag g.yon pas sha chen pos yongs su gang ba'i thod pa bsnams pa'o / /
'di dag gnyi ga yang thod pa'i cod pan gyi phreng ba can spyi gtsug nas sangs rgyas kyi gtsug gi nor bu can sna tshogs pad+ma la bzhugs pa /
zhabs g.yon pa sa la bzhag nas zhabs g.yas pa sems dpa'i skyil mo krung gi tshul du bzhugs nas de'i zhabs mthil g.yon gyi brla dang sbyar ba'i tshul du byas nas bzhugs pa /
sku'i gzi mdangs sngon po 'tsher ba 'od kyi dkyil 'khor 'jig pa chen po'i dus kyi me ltar 'bar zhing dmar ba /
dbu skra dmar ser 'bar ba zhal sna tshogs pa rnams 'bar bar 'gyur zhing drag po la sogs pa'i nyams dang ldan pa khro gnyer rnam par 'gyur zhing bsdus pa blta ba rnam par 'bar bar snang zhing g.yo ba'o / /
de ltar bdag nyid dpal he ru kar bsams nas ji skad du bshad pa'i nad pa'i lus la /
bcom ldan 'das rdo rje mkha' 'gro ma'i tshogs dang bcas pa yid kyis gzhug par bya'o / /
de nas nad pa'i lus la gnas pa'i phra men ma'i phyag rgya thams cad bcom zhing zos par bsam par bya'o / /
de nas rdo rje rnal 'byor ma 'od zer 'bar ba'i gzugs can rnams sprul la der gnas pa nyid kyis der mkha' 'gro ma de bkug la nad pa'i lus la bcug ste de rnams las snying blangs la nad pa'i lus de brtas par bya'o / /
de nas de rnams yang dag par btsir zhing nges par bzung la nad pa sos shing rnal mar byas shing bslang bar bya'o / /
gdug pa thams cad kyi phyag rgya gzhig pa la ni zhes bya ba la log 'dren thams cad kyi phyag rgya ni gdug pa thams cad kyi phyag rgya'o / /
de rnams gzhig pa ni bsgrub par bya ba'i rgyud la log 'dren gyis bcings pa rnams rnam par gzhig pa'o / /
yang srin po la sogs pa'i gdug pa thams cad kyis nye bar gnod pa byed pa'i phyir 'ongs nas phyag rgya bcings pa'i phyag rgya de rnam par brlag pa'i gdug pa thams cad kyi phyag rgya gzhig pa'o / /
des ji ltar 'gyur zhe na /
rdo rje gsang ba'i phyag rgyas so zhes bya ba gsungs te /
rdo rje gsang ba ste /
rdo rje sems dpa'i rdo rje ni gsang ba'i rdo rje'i phyag rgya gang gis de ltar gyur pa ste /
rdo rje gsang ba'i rdo rje des gdug pa thams cad kyi phyag rgya gzhig par bya'o / /
'dis ni 'di skad ston par 'gyur te snga ma bzhin du rdo rje sems dpa'i rnal 'byor byas la /
dang po'i rdo rje bcings te /
bdag nyid rdo rje sems dpa' shin tu drag po bsams la dang po'i rdo rjes gdug pa'i phyag rgya'i steng du rdo rje 'bar ba dbab pa'i bsam pas nam mkha'i phyogs su bsnun par bya ste /
de lta bus ni gdug pa thams cad kyi phyag rgya bcom par 'gyur ro / /
rims thams cad ni nyin gsum pa dang /
nyin bzhi pa dang /
yang dang yang zlos par byed pa dang /
rtag pa dang khyab 'jug gi rims so / /
de rnams zhi ba ni de dag dang bral ba'o / /
de dag gis cir 'gyur zhe na /
rdo rje gsang ba'i 'bar ba'i lta bas so zhes bya ba gsungs te rdo rje gsang ba ste /
rdo rje sems dpa'i 'bar ba'i lta ba ni bskyod cing 'dzum pa'i lta bas so / /
de dang bcas pa'i phyag rgyas bcings pas sbyar bar bya ste /
des rims nad thams cad rab tu zhi bar 'gyur ro / /
'di skad ston te /
de bzhin du dpal rdo rje sems dpa'i sbyor ba byas la dIp+ta dr-i sh+ya aM ku shi dzaHzhes bya ba mig gnyis su bkod la rab tu 'bar bas g.yo ba'i mig /
mig gi rdzi ma 'dren pa ni zhes bya ba'i 'bar ba'i lta ba'i phyag rgyas rims kyis zin pa rnams la bltas la /
dang po'i rdo rjes byab par bya zhing bltas pa las byung ba'i rdo rje 'bar ba'i lcags kyu rims mgo bo gsum pa /
lag pa gsum pa rkang pa gsum pa drangs la /
rgya mtsho chen por dor te /
bsgrub par bya ba'i spyi bo nas brtsams te /
rkang mthil gyi bar du bcom ldan 'das rdo rje sems dpas khyab cing rdo rje sems dpar bsam par bya'o / /
de lta bus ni rims nad thams cad rab tu zhi bar 'gyur ro / /
grang ba'i rims zhi bar bya ba'i phyir ni bcom ldan 'das sku mdog dmar po bsams la /
tsha ba'i rims zhi bar bya ba'i phyir ni zla ba'i mdog can du bsam par bya'o / /
dug thams cad ni rgyu ba dang mi rgyu ba rnams so / /
de rnams gzhig pa ni rnam par bsal ba ste /
de rnams nyid rang dbang du byas nas bzla bar bya ba'o / /
de rnams nyid g.yo ba ni 'bab pa'o / /
'gul mi nus pa'i sems can bde bar bya ba ni 'chi ba slar gso ba'o / /
'di dag thams cad ji ltar 'gyur zhe na /
gsang ba chen po'i rdo rje'i nor bu'i phyag rgyas so zhes bya ba gsungs te /
dang po'i rdo rje mthe'u chung gnyis kyi rgyab bkug la nor bur byas pa 'di ni gsang ba chen po'i nor bu'i phyag rgya'o / /
'di bcings la rdo rje sems dpa'i sbyor bas mthe'u chung gnyis kyi nor bus dug la reg par byas la dug dngos po med pa'i ngo bo nam mkhar gyur par bsam par bya'o / /
de lta bus ni dug thams cad 'jig par 'gyur ro / /
de bzhin du dug la reg cing rdo rje sems dpa' sku mdog dkar po phra rab tu yongs su gyur pas dkar por gyur par bsams la de ltar bdud rtsir byas nas dug thams cad bza' bar bya'o / /
de bzhin du reg par byas shing dug gis zin pa'am dug gam dug gis zin pa'i shugs sam dug gi shugs kyi 'og tu yi ge ha la 'am /
yaM las rlung gi dkyil 'khor de'i steng du yi ge raM las me'i dkyil 'khor de'i steng du yi ge oM dus mtha'i rlung gis bskyod pa'i bskal pa'i me'i phung po lta bu de'i steng du dug gis zin pa'am dug gnas pa me des bud shing skam po ltar 'bar bar gyur par bsam par bya ste de lta bus ni 'bab par 'gyur ro / /
de bzhin du dug gi shugs kyis phog cing shi ba la reg par byas la bcom ldan 'das rdo rje sems dpa'i zla ba'i mdog can gyis de'i spyi bo nas brtsams te /
rkang mthil gyi bar du de'i yan lag kun du gang zhing rdo rje sems dpar gyur par bsam par bya'o / /
de lta bus ni shi ba slar sos par 'gyur ro / /
dug thams cad dang sbyar ba'i dug bdud rtsir bya ba ni zhes bya ba la dug thams cad ni sngar bshad pa rnams so / /
sbyar ba'i dug ni yi dags kyi 'gro bas bsdus pa'i sems can la gnod par byed pa'i sems can gyi skra dang /
sen mo dang /
dri ma la sogs pa'i sbyor ba byas nas sems can gdug pa rnams kyis btang ba'o / /
de rnams bdud rtsir bya ba ni sems can la phan gdags par bya ba'i phyir gzugs bsgyur bar bya'o / /
de ji ltar 'gyur zhe na /
rdo rje gsang ba'i dug med pas so zhes bya ba gsungs te dang po'i rdo rje bcings la mdzub mo gnyis sbyar te rtse mor byas pa'i mdzub mo gnyis kyi rtse mo dpal rdo rje sems dpa'i zhabs kyi sor mo'i gzugs su yid kyis bskyed la /
dug thams cad dang sbyar ba'i dug gi steng du gzhag ste /
des dug thams cad dang sbyar ba'i dug rdo rje sems dpa'i zhabs kyi sor mo dang reg pas rdo rje sems dpa'i bdud rtsi'i phra rab rnams kyis bdud rtsir gyur par bya'o / /
de lta bus ni dug thams cad dang sbyar ba'i dug bdud rtsir byed par 'gyur ro / /
gshed byed thams cad ni sngags kyi stobs kyis dgra bo'i srog 'phrog par bya ba'i phyir khro bo'i lha bskyed pa gang gis phur bu'i phyag rgya 'am /
seng ldeng la sogs pa'i phur bus btab la /
ro la sngags kyi stobs sam sman gyi stobs kyis dgra bo gsad par bya ba'i phyir shi ba'i ro la mkhas pas srin po la sogs pa bcug ste byas pa'am yang na gzhan la gnod par bya ba'i phyir rang nyid shi ba'i lus la srin po la sogs pa zhugs pa gang yin pa'i ro langs de'o / /
byur ni go bar zad do / /
gshed byed la sogs pa 'di dag bshig pa ni rdo rje gsang ba'i sbyin sreg gis 'gyur ba ni /
de bzhin du rdo rje sems dpa'i rnal 'byor byas la mdun du rdo rje sems dpa' spyan drangs la mchod pa thams cad kyis yang dag par mchod la phyag byas te /
'bar ba'i phreng ba kun du 'khrigs pa'i ye shes kyi me thab kyi dbus na bzhugs pa'i drag po chen pos gshed byed la sogs pa za bar spyod pa der bsams la dang po'i rdo rje bcings te mdzub mo gnyis sbyar bas gshed byed la sogs pa blangs te dgang blugs la sogs pa de ltar de'i zhal du 'bab par bsam mo / /
de ltar na gshed byed la sogs pa rnam par 'jig par 'gyur ro / /
rtsod pa thams cad ces bya ba la sogs pa la mi dge ba bcu'i las kyi lam chen po kun du spyod pa ni rtsod pa thams cad do / /
zhe sdang gis zil gyis gnon pa rnams phan tshun gcig la gcig mi snyan par brjod pa ni 'thab pa'o / /
'thab mo ni grags pa nyid do / /
rtsod pa'i dbang du byed pa la brtson pa rnams kyis khyed kyi ni mi rigs so / /
nga'i rigs te nga'i 'di ni chos gsal bar byed pa'i tshig yin no zhes 'gal bar smra ba ni rtsod pa'o / /
'di dag gzhig par ji ltar 'gyur zhe na /
rdo rje gsang ba'i zhal rab tu gdangs pas so zhes bya ba gsungs te /
rdo rje gsang ba ste rdo rje sems dpa'i zhal gdangs pa ni rdo rje gsang ba'i zhal gdangs pa'i phyag rgya ste des de rnams 'jig par 'gyur ba'o / /
de yang lnga po bsdus pa bcings la mdzub mo gnyis kyis lcags kyu gnyis byas la de nyid khar dgrol ba 'di ni rdo rje gsang ba'i zhal gdangs pa'o / /
'di skad ston te de bzhin du rdo rje sems dpa'i sbyor ba byas la /
rdo rje gsang ba'i zhal gdangs pa bcings te bsgrub par bya ba dang /
yid kyis gcig tu gyur par byas la phyag rgya rang gi snying gar dgrol te /
bcom ldan 'das rdo rje sems dpa' rtsod pa dang 'thab mo la sogs pa 'jig par mdzad pa'i bsam pas bsgrub par bya ba'i khar bcug nas bcom ldan 'das de zhugs pas bsgrub par bya ba kun du bzang por gyur nas rtsod pa dang 'thab mo la sogs pa dang bral bar bsam par bya'o / /
yams dang 'tshe ba thams cad ces bya ba la sogs pa la sems can rnams kyi lud pa dang dbugs mi bde ba dang /
rims la sogs pa'i sdug bsngal skyed par byed pa'i bdud kyi phyogs kyi dpung du gyur pa'i lha rnams ni ya mas thams cad do / /
srin po la sogs pa nas yul nye bar gtses pa ni 'tshe ba thams cad do / /
khyab 'jug dang 'tshol ba'i rgyud kyi don nyams su len pa ni sdig pa'o / /
rmi lam ngan pa ni rgyud de dang de las shes par bya'o / /
'di rnams gzhig par ji ltar 'gyur zhe na /
rdo rje gsang ba'i gzhig pas so zhes bya ba gsungs te rdo rje gsang ba ni rdo rje sems dpa' ste de'i zhi ba ni rdo rje gsang ba'i zhi ba'i phyag rgya'o / /
'dis ni 'di skad ston te /
bcom ldan 'das rdo rje sems dpa'i sbyor ba ji lta ba bzhin du byas la /
mdun du bcom ldan 'das spyan drangs la mchod pa thams cad kyis ji lta ba bzhin du yang dag par mchod nas /
phyag byas nas ye shes kyi me 'bar ba'i phreng ba 'khrug par zhugs pa zhal gyi mche ba gtsigs pa /
yams la sogs pa thams cad bzlog par mdzad pa la brtsams pa bdag nyid kyang drag po chen por bsams te /
lnga po bsdus pa bcings te mdzub mo gnyis kyi lcags kyus yams la sogs pa bkug ste /
bcom ldan 'das kyi zhal du dgang blugs dbul ba'i tshul du bstab par bya'o / /
de ltar na yams la sogs pa rnam par 'jig par 'gyur ro / /
gzhan gyi dpung thams cad rengs par bya ba dang gnyid log par bya ba dang /
rmongs par bya ba dang /
lkugs par byed pa dang /
rgyas btab pa dang bsad pa la ni zhes bya ba ni bshad zin to / /
de dag thams cad ji ltar 'gyur zhe na /
bde ba chen po rdo rje dam tshig gi gsang ba'i gshed byed kyis so zhes bya ba gsungs te /
bde ba chen po rdo rje dam tshig gi gsang ba ni rdo rje sems dpa' ste /
de'i gshed byed skyed par byed pa'i phyag rgya ste /
des de thams cad rengs par 'gyur ro / /
'dis ni don 'di skad ston par 'gyur te /
bcom ldan 'das rdo rje sems dpa'i sbyor ba snga ma bzhin du byas la bshad ma thag pa'i lcags kyu gnyis bcings la bdag nyid rdo rje sems dpa' drag po chen por bsams la /
mthe'u chung gnyis rang gi skye gnas su bcug la lcags kyu'i phyag rgyas dral nas /
rang gi lus las kyang gshed byed drag po'i gzugs can rnams phyung la des gzhan gyi dpung mnan par bsam par bya'o / /
de lta bus ni gzhan gyi dmag tshogs rengs par 'gyur ro / /
de nyid dbye ba mtha' yas pa'i gzugs can spros la /
gzhan gyi dmag tshogs kyi sems can re re'i lus su bcug ste mig btsums na de lta bus ni gzhan gyi dpung gnyid log par byas par 'gyur ro / /
de nyid spros la gzhan gyi dpung gi sems can rnams kyi lus rnams la bcug na bdag nyid kyi lus kyi yan lag thams cad lhod par gyur par bsam par bya ste /
de lta bus de ni rmongs par byas par 'gyur ro / /
de bzhin du de bcug la gzhan gyi dpung gi tshig phrogs par gyur par bsams na lkugs par byas par 'gyur ro / /
de bzhin du de bcug la des gzhan gyi dpung rgyas btab par bsams na de lta bus ni rgyas btab par 'gyur ro / /
de bzhin du de spros la gzhan gyi dpung za bar mdzad par bsams na de lta bus ni gsod par 'gyur ro / /
'thab pa thams cad las rgyal ba thob pa la ni rdo rje gsang ba'i rgyal mtshan gyi rtse mos so zhes bya ba ni de bzhin du rdo rje sems dpa'i sbyor ba byas la srin po la sogs pa dang 'thab pa'i nang du zhugs pa na lnga po bsdus pa bcings la mdzub mo gnyis lcags kyur byas te /
srin lag gnyis gzhibs te rtse mo sbyar nas mthe'u chung gnyis gshibs pa phye ste steng du bzhag la gzung bar bya zhing rang gi lus las kyang dpung gi tshogs yan lag bzhi phyung la des gzhan gyi dpung bcom pa dang brlag par byed par bsam par bya ste /
de lta bus ni 'thab pa thams cad las rgyal ba thob par 'gyur ro / /
gdug pa thams cad 'jig pa ni rdo rje gsang ba'i rdo rje legs pa'i gsang bas so zhes bya ba la de bzhin du rdo rje sems dpa'i sbyor ba byas la mi la sogs pa'i gtse ba dang phrad na rdo rje bsdams pa bcings la /
mdzub mo dang mthe bos legs so legs so zhes bya ba sbyin pa'i tshul du yang dang yang du byas la /
rang gi lus las byung ba dang /
rdo rje legs pa'i sku la legs so zhes bya ba'i sgra brjod pa la brtson pas mi la sogs pa'i gdug pa bcom par gyur par bsam par bya'o / /
de lta bus ni gdug pa thams cad 'jig par 'gyur ro / /
bgegs thams cad zhi bar bya ba la ni rdo rje gsang ba'i bdud rtsi thab sbyor gyis so zhes bya ba ni de bzhin du rdo rje sems dpa'i sbyor ba byas la /
bdag nyid bdud rtsi thab sbyor gyi gzugs su bsams la /
de'i phyag rgya bcings te bdud rtsi thab sbyor sku mdog nag po zhal gyi mche ba gtsigs pa /
phyag g.yas na rdo rje dang ral gri dang dgra sta bsnams pa /
phyag g.yon gcig gis sdigs mdzub byed pa la brtson pa /
gnyis pas gtun shing bsnams pa /
gsum pas zhags pa bsnams pa /
g.yon brkyang bas bzhugs pa /
drag po chen po rgyan thams cad kyis brgyan par bsam mo / /
de nas rang gi lus las bdud rtsi thab sbyor gyi gzugs dpag tu med pa spros la des bgegs thams cad gzhom par bya'o / /
de la 'di'i phyag rgya ni rdo rje bsdams pa bcings la mdzub mo gnyis dang mthe bo gnyis cung zad phye ste cung zad bkug la /
mdzub mo gnyis mche ba ltar khar gzhag par bya'o / /
'di ni 'phags pa bdud rtsi thab sbyor gyi phyag rgya'o / /
dgra bo thams cad rnam par gzhig pa la ni rdo rje gsang ba'i rnam par 'thor bas so zhes bya ba ni de bzhin du rdo rje sems dpa'i rnal 'byor byas la /
bdag nyid rdo rje sems dpa' nag po chen por rnam par bsams la lha dang mi la sogs pa'i dgra bo thams cad rnam par gzhom pa'i don du bzhugs par dmigs la rdo rje rnam par 'thor ba'i phyag rgya bcings la /
rang gi lus la rdo rje gnod sbyin dang srin po dang ro langs rnams phyung ste /
des de rnams rnam par gzhig par bya'o / /
de la phyag rgya ni 'di yin te dgra bo rnam par gzhig pa'i bsam pas rdo rje bsdams pa bcings la bskor te dral bar bya'o / /
bdud kyi stobs thams cad gzhom pa la ni rdo rje gsang ba'i rab tu 'dul bas so zhes bya ba la de bzhin du rdo rje sems dpa'i rnal 'byor byas la /
bdag nyid de bzhin gshegs pa mi bskyod par bsams la /
rang gi snying gar sems ma rdo rje ma de las rdo rje bsdams pa bcings la rdo rje bsdams pa brkyang ba'i lag mthil sa la reg par byas la /
rang gi lus la rdo rje sems dpa' la sogs pa khro bo rnams spros la des bdud kyi sde thams cad gzhom par bya'o / /
sprin bskyed pa la ni rdo rje gsang ba'i sprin chen pos so zhes bya ba ni de bzhin du rdo rje sems dpa'i rnal 'byor byas la /
mdun du yaM las rlung gi dkyil 'khor de'i steng du baM las chu'i dkyil 'khor bsams la /
dang po'i rdo rje bcings la rang gi lus las rdo rje klu spros te dang po'i rdo rje sprin bskyed pa'i tshul du byas la /
des kyang rdo rje klu yis rlung dang chu'i dkyil 'khor bsams pa tsam gyis bteg par 'gyur bar bsam par bya ste /
de lta bus ni sprin bskyed par 'gyur ro / /
char dbab pa la ni rdo rje gsang ba'i sprin gyis so zhes bya ba ni de bzhin du rdo rje sems dpa'i sbyor ba byas la sngar bshad pa'i tshul gyis sprin bskyed nas dang po'i rdo rje bcings pa la mdzub mo gnyis gzhibs te rtse mor byas la rtse mo des char gyi rgyun 'bab pa'i tshul du byas la /
des kyang rdo rje klu nam mkha'i ngos thams cad bkang la char gyi rgyun 'bebs par byed par bsam par bya'o / /
de lta bus ni char 'bab par 'gyur ro / /
thog 'bab pa dang /
glog dang rlung dang char zhi bar bya ba la ni rdo rje gsang ba'i srid srung gis so zhes bya ba ni snga ma bzhin du rdo rje sems dpa'i rnal 'byor byas la /
dang po'i rdo rje bcings te mdzub mo gnyis gshibs la rtse mo sbyar te rtse mo de la raM las me'i dkyil 'khor /
de'i steng du yi ge hUM bsams la /
rtse mo des thog dbab pa dang glog dang rlung dang char sdigs mdzub bya zhing yi ge hUM de las rdo rje 'bar ba rnams spros la des thog 'bebs pa la sogs pa thal bar byas par bsam par bya'o / /
de lta bus ni thog dbab pa la sogs pa zhi bar 'gyur ro / /
sprin dang mun pa dang khug rna zhi bar bya ba la ni rdo rje gsang ba'i bde ba chen po'i spyan gyis so zhes bya ba ni /
de bzhin du rdo rje sems dpa'i sbyor ba byas la /
dang po'i rdo rje sprin la sogs pa gsal ba'i tshul gyis rdo rje'i blta bas blta bar bya'o / /
de lta bus ni sprin dang mun pa dang khug rna zhi bar 'gyur ro / /
klu thams cad dgug pa la ni rdo rje gsang ba'i phyag rgyas so zhes bya ba ni de bzhin du rdo rje sems dpa'i sbyor ba byas la /
lnga po bsdus pa bcings te mdzub mo gnyis lcags kyur byas nas klu thams cad dgug par bya'o / /
bcom ldan 'das rdo rje lcags kyus kyang klu dpral ba'i phyogs su lcags kyus phul la bkug par gyur par bsam par bya'o / /
de lta bus ni klu thams cad 'gugs par 'gyur ro / /
klu thams cad dbang du bya ba la ni gsang ba thams cad kyi nor bu'i phyag rgyas so zhes bya ba ni snga ma bzhin du rdo rje sems dpa'i rnal 'byor byas la bshad ma thag pa'i lcags kyus bcings la /
des klu bkug ste mdun du bzhag la mdzub mo g.yas pa'i rgyab bkug pa'i tshul gyis nor bur byas la bdag nyid rdo rje klur bsams la bkug pa'i klu la phyag rgya bstan par bya'o / /
de ltar na klu thams cad dbang du bya bar 'gyur ro / /
klu thams cad rjes su 'brang bar bya ba la ni rdo rje gsang ba'i klu 'dul bas so zhes bya ba ni de bzhin du dpal rdo rje sems dpa'i sbyor bas lnga po bsdus pa bcings la de bzhin du mdzub mo gnyis lcags kyur byas te mthe'u chung gnyis gzhibs la rtse mor byas la rtse mo dgus me'i dkyil 'khor gyi steng du yi ge haM bkod la klu la sdigs mdzub bya'o / /
de lta bus ni de rjes su 'brang bar 'gyur ro / /
klu thams cad 'byin pa la ni rdo rje gsang ba'i klu gdon pas so zhes bya ba ni de bzhin du rdo rje sems dpa'i sbyor ba byas la mdzub mo gnyis kyis lcags kyu gnyis byas te lcags kyu gnyis po de klu gnas dang bcas par sa 'og nas bsgul bar bya'o / /
de lta bus ni klu thams cad 'byin par 'gyur ro / /
sa ma lus par g.yo zhing 'gul ba la ni rdo rje gsang ba'i thar bas so zhes bya ba las ma lus pa rnams gyi g.yo ba ni sa ma lus pa g.yos pa ste /
sa thams cad bskyod pa'o / /
de nyid ni 'gul ba yin no / /
de ni rdo rje gsang ba'i thar pa'i phyag rgyar 'gyur ro / /
'di skad ston pa yin te /
snga ma bzhin du rdo rje sems dpa'i sbyor ba byas la /
dang po'i rdo rjes sa bzung nas bskul zhing bcom ldan 'das rdo rje sems dpa'i zhabs gnyis kyis btsir ba na pad+ma'i 'dab ma bzhin du g.yo bar gyur bar bsam par bya ste /
de lta bus ni sa thams cad g.yo zhing 'gul bar 'gyur ro / /
chu med par chu'i phung po shas cher bsil zhing dri ma med pa bskyed pa la ni bde ba chen po rdo rje klu'i phyag rgyas so zhes bya ba la /
rdo rje chags pa'i gzugs 'dzin pa'i sems dpa' ni bde ba chen po klu'i rgyal po'o / /
de'i phyag rgya ni de ston par byed pa'i phyag rgya ste /
des chu'i phung po 'byung bar 'gyur ro / /
'di skad ston par 'gyur te /
bcom ldan 'das rdo rje sems dpa'i rnal 'byor byas la dang po'i rdo rje bcings nas mdzub mo gnyis kyis klu'i gdengs ka gnyis kyi tshul du bstan la rdo rje klu'i rgyal po'i gzugs su bdag nyid bsams nas chu med pa'i sa phyogs su 'og gi cha'i klu'i gnas nas ri la sogs pa phug ste /
yid kyis bteg la phug pa de la chu bo dpag tu med pa'i rgyun rgya mtsho chen por 'bab par gyur par bsam par bya ste /
de lta bus chu'i phung po chen po 'byung bar 'gyur ro / /
mun pa chen por snang ba bskyed pa la ni rdo rje nyi ma'i phyag rgyas so zhes bya ba ni de bzhin du dang po'i rdo rje'i phyag rgya bcings la mthe'u chung dang mthe bo gnyis kyis rtse mo gnyis nyi ma'i 'od zer gtong [(]pa'i [,]ba'i [)]tshul du bstan la bdag nyid byang chub sems dpa' rdo rje nyi mar bsam par bya ste /
de lta bus ni mun par nyi ma'i snang ba chen po 'byung bar 'gyur ro / /
rlung thams cad dbang du bya ba la ni /
rdo rje rlung thams cad kyis so zhes bya ba ni snga ma bzhin du bcom ldan 'das rdo rje sems dpa'i rnal 'byor byas la dang po'i rdo rje bcings te /
mdzub mo gnyis gzhibs la de'i rtse mos rlung dbang du bya zhing rlung bskyed pa'i tshul gyis bdag nyid rdo rje rlung du bsams la rlung thams cad rang dbang du bya'o / /
nam mkha' la gzugs thams cad kun du ston pa la ni rdo rje gsang ba'i 'dzin pas so zhes bya ba la /
rdo rje gsang ba'i 'dzin pa ni me long gi phyag rgyas chos thams cad gzugs brnyan dang 'dra bar bsgoms pas dngos po thams cad bskyed pa'o / /
de'i mtshan nyid ni 'di yin te lnga po bsdus pa bcings la mdzub mo gnyis lcags kyur byas te mdzub mo gnyis kyi ngos me long gi dkyil 'khor bstan pa'i tshul gyis gzung bar bya ste /
'di ni rdo rje gsang ba'i 'dzin pa'o / /
'dis bcings la bdag nyid rdo rje sems dpa' dngos po thams cad kyi bdag nyid can du bsams la /
chos thams cad gzugs brnyan dang 'dra bar bsgoms nas nam mkha' la gzugs brnyan thams cad bstan par bya'o / /
nam mkha' las dngos po thams cad 'byung bar bya ba la ni rdo rje gsang ba 'byung bas so zhes bya ba ni de bzhin du rdo rje sems dpa'i sbyor ba byas la lnga po bsdu ba bcings te mdzub mo gnyis lcags kyu gnyis su byas la lcags kyu de nam mkha' la dngos po thams cad bskyed pa'i tshul du bya'o / /
de nyid ni de'i 'og nas ston pas 'chad de /
rol pa la ni rab tu dga' ba'i rdo rjes so zhes ston pas 'chad de rab tu dga' ba'i rdo rjes nam mkha' las dngos po thams cad bskyed pa'i tshul gyis dngos po thams cad bskyed cing bsgrub par bya'o zhes ston pa yin no / /
nam mkha' las rang gi mtshan nyid bstan par bya ba la ni /
rdo rje gsang ba'i rdzu 'phrul gyis so zhes bya ba ni de bzhin du dpal rdo rje sems dpa'i sbyor ba byas la bshad ma thag pa'i lcags kyu gnyis bcings nas /
nam mkha'i phyogs su yaM las rlung gi dkyil 'khor /
de'i steng du laM las dbang chen gyi dkyil 'khor / /
de'i steng du rdo rje'i blta bas blta zhing bdag nyid dpal rdo rje sems dpa'i ngo bor ston pa'i phyir bdag nyid kyi ngo bo de ltar bsams na de lta bus ni nam mkha' la rang gi ngo bo ston par 'gyur ro / /
nam mkha' la de bzhin gshegs pa dang rdo rje 'dzin pa la sogs pa byang chub sems dpa' thams cad dang /
'jig rten gyi khams thams cad la rdo rje gsang ba'i rnam par 'phrul pas so zhes bya ba ni de bzhin du rdo rje sems dpa'i rnal 'byor byas la bshad ma thag pa'i lcags kyu gnyis bcings te /
steng du nam mkha' la bskor bar bya zhing de bzhin gshegs pa dang rdo rje 'dzin pa la sogs pa byang chub sems dpa' thams cad dang /
'jig rten dang 'jig rten gyi khams thams cad gzugs brnyan gyi tshul du bsgoms pas nam mkha' la bsams na de lta bus ni de thams cad ston par 'gyur ro / /
nam mkhar shing thams cad la lo ma dang me tog dang 'bras bu thams cad 'byung ba la ni rdo rje gsang ba'i dus kyi phyag rgyas so zhes bya bas ni de bzhin du rdo rje sems dpa'i sbyor ba byas la bcom ldan 'das rdo rje yid las byung ba'i rdo rje'i phyag rgya bcings la bdag nyid rdo rje yid las byung bar bsams la /
nam mkha' la lo ma dang me tog dang 'bras bu bskyed pa'i bsam pas phyag rgya de shing thams cad dang /
ljon shing thams cad dang /
nags dang 'bru thams cad la gzhag par bya'o / /
de lta bus ni de rnams bskyed par 'gyur ro / /
sa'i cha thams cad las 'bru thams cad smin par 'byung ba ni rdo rje gsang ba ste /
rdo rje sems dpa'i gshol gyi phyag rgyas 'gyur ro / /
de ni 'di yin te de bzhin du rdo rje sems dpa'i sbyor ba byas la bcom ldan 'das rdo rje yid las byung ba'i dam tshig gi phyag rgya bcings te /
rdo rje yid las byung bar bdag nyid bsams la phyag rgya des lcags rnon po dang bcas pa'i gshol byin gyis brlabs la des sa khang zhing las byas te /
de lta bus ni sa'i cha thams cad las 'bru thams cad smin par 'byung bar 'gyur ro / /
thams cad las lha'i kha zas dang btung ba dang gos dang rgyan dang gnas sar pa dang /
bu mo gzhon nu 'byung ba dang skyes pa dang bud med dang bran pho dang bran mo thams cad 'byung bar bya ba ni zhes bya ba la /
thams cad las zhes bya ba ni dngos po thams cad las so / /
lha'i kha zas dang btung ba dang gos dang rgyan dang gnas sar pa dang /
bu mo gzhon nu ma bskyed cing 'byung ba dang skyes pa dang /
bud med dang /
bran pho dang bran mo thams cad bskyed pa de ji ltar 'gyur zhe na /
bde ba chen po rdo rje dam tshig gi bsod nams kyi chu yis so zhes bya ba ni bde ba chen po'i rdo rje'i dam tshig ni rdo rje sems dpa'i bsod nams kyi chu bo'i phyag rgya ste des de 'byung bar 'gyur ro / /
'dis ni 'di skad ston par 'gyur te de bzhin du rdo rje sems dpa'i sbyor ba byas la /
bcom ldan 'das rdo rje yid las byung ba'i dam tshig gi phyag rgya bcings te /
rdo rje yid las byung bar bdag nyid bsams la phyag rgya des dngos po thams cad las bdag nyid kyi lha'i kha zas la sogs pa thams cad dgug par bya ste /
de ltar na thams cad las lha'i kha zas la sogs pa thams cad 'byung bar 'gyur ro / /
g.yul du dpung gi tshogs yan lag bzhi pa ston te g.yul 'gyed pa de la ni zhes bya ba de ni gzhan gyi dmag tshogs [(]gyi [,]kyi [)]mdun du rang gi dpung gi tshogs yan lag bzhi pa sprul pa nye bar bstan nas des gzhan gyi dpung gi tshogs las rgyal ba ni g.yul 'gyed pa'o / /
'di ji ltar 'gyur zhe na /
rdo rje bde ba chen po'i sdom pas so zhes bya ba gsungs te /
rdo rje bde ba chen po yang yin la sdom pa yang yin pas na rdo rje bde ba chen po sdom pa'i phyag rgya'o / /
des dpung gi tshogs yan lag bzhi pa sprul la /
g.yul 'gyed pa rdzogs par bya ba'o / /
de ni 'di yin te de bzhin du rdo rje sems dpa'i sbyor ba byas la /
bcom ldan 'das rdo rje yid las byung ba'i dam tshig gi phyag rgya bcings te rdo rje yid las byung bar bdag nyid bsams te phyag rgya des dpung gi tshogs yan lag bzhi pa sprul la /
g.yul 'gyed pa'i bsam pas gzhan gyi dmag tshogs kyi mdun du bsgom par bya ste /
de lta bus ni dpung gi tshogs yan lag bzhi pa bstan nas g.yul 'gyed par 'gyur ro / /
sgyu ma thams cad bstan pa la ni rdo rje bde mchog gis so zhes bya ba la rdo rje ste /
rdo rje sems dpa'i bde ba'i mchog ni rdo rje bde mchog ste /
de bzhin gshegs pa la sogs pa'i dngos po thams cad sprul pa'i rjes thogs la bde ba dang yid bde ba thob par gyur pa gang yin pa ste /
shaM zhes bya ba bde bar bshad / /
sangs rgyas kun gyi bde ba che / /
sgyu ma kun gyi sbyor ba yis / /
bde mchog des ni bde ba'i mchog /
ces gsungs pa'i phyir ro / /
'di skad ston te /
de bzhin du rdo rje sems dpa'i sbyor ba byas la /
rdo rje khu tshur gnyis bcings nas des bskyed pa'i bsam pas phyag rgya des glog 'gyu ba'i tshul du bskor la des de bzhin gshegs pa la sogs pa dngos po thams cad bstan par bya'o / /
bde mchog gi bya ba thams cad ni /
rdo rje sgyu ma'i bya bas so zhes bya ba thams cad ni /
sangs rgyas thams cad kyi bde ba dang 'jig rten pa'i bde ba skyed par byed pa'i bde ba ni bde mchog thams cad de /
de'i don bya ba ni las su bya ba ste /
de la bde mchog thams cad kyi bya ba'o / /
rdo rje ni rdo rje sems dpa' ste de'i sgyu ma ni rdo rje'i sgyu ma ste /
de bzhin gshegs pa la dngos po thams cad sprul pa'o / /
de'i don du byas pa ni rdo rje sgyu ma byas pa ste /
phyag rgya gang gis de skyed par byed pa'o / /
'di skad ston te /
bcom ldan 'das rdo rje sems dpa'i sbyor ba byas la rdo rje khu tshur bcings te /
de bzhin gshegs pa la sogs pa thams cad sprul pa'i bsam pas g.yas phyogs nas bskor nas de nas de thams cad 'byung bar 'gyur ro / /
yang bde ba de nyams su myong bar bya ba'i phyir bskor na bde ba de nyid nyams su myong bar 'gyur ro / /
rmad du byung ba dang cho 'phrul thams cad bstan pa la ni zhes bya ba la de bzhin gshegs pa la sogs pa'i dngos po bstan pa gang yin pa de ni sngon chad ma byung bas rmad du byung ba'o / /
rdzu 'phrul dang kun brjod pa dang byin gyis brlabs pa dang /
rjes su bstan pa'i mtshan nyid can gyi cho 'phrul rnam pa bzhi ni cho 'phrul thams cad do / /
de ji ltar 'gyur zhe na /
rdo rje rmad du byung ba'i rdzu 'phrul gyi rnam par 'phrul pas so zhes bya ba gsungs te /
rdo rje sems dpa'i rmad du byung ba'i rdzu 'phrul gyi rnam par 'phrul pa ste /
des rmad du byung ba dang cho 'phrul thams cad bstan par 'gyur ro / /
'di ni 'di skad ston te /
dpal rdo rje sems dpa'i sbyor ba byas la /
rdo rje khu tshur gnyis bcings nas de rmad du byung ba dang /
cho 'phrul thams cad bstan pa'i bsam pas nam mkha'i glog 'gyu ba'i tshul du bskor nas de las de thams cad 'byung bar 'gyur ro / /
lan thams cad gdab par bya ba ni zhes bya ba ni /
'das pa dang ma 'ongs pa dang /
da ltar gyi dngos po bstan pa ni lan thams cad gdab pa ste /
de nyid bya ba yin pas na lan thams cad gdab pa yin no / /
de ji ltar 'gyur zhe na /
rdo rje lan bstan pas so zhes bya ba gsungs te /
rdo rje'i lan bstan pa ni rdo rje'i lan gdab pa ste phyag rgya gang gis de bskyed par 'gyur ba'o / /
de ni 'di yin te /
de bzhin du rdo rje sems dpa'i sbyor ba byas la /
g.yon pa'i rdo rje khu tshur g.yas pa'i rdo rje khu tshur gyis bsnun pa dang /
bcom ldan 'das rang gi lce la gnas par gyur pa'i lce des 'das pa dang /
ma 'ongs pa dang /
da ltar gyi dngos po'i lan rnams smra bar bsam par bya ste /
de lta bus ni lan thams cad ston par byed par 'gyur ro / /
me rengs par bya ba la ni rdo rje shin tu grang bas so zhes bya ba ni de bzhin du dpal rdo rje sems dpa'i sbyor ba byas la /
me'i steng du baM las chu'i dkyil 'khor ro / /
de'i steng du dpal rdo rje sems dpa'i rang gi spyi bo'i phyogs bzhi nas 'o ma'i rgya mtsho chen po bzhi me la sogs pa'i mtshams bzhir gang+gA dang sin+d+hu dang /
pak+Shu dang /
si tA ste chu bo bzhi spyi gtsug nas mtsho chen po bzhi me la sogs pa'i mtshams ma dros pa dba' klong 'khyil zhing sgra dang bcas la dbu ba dang dba' rlabs kun du 'khrug pa 'byung bar bsams la /
rdo rje khu tshur gnyis bcings te me'i steng du drag tu 'bab pa nyid du bsams te /
de lta bus ni me rengs par 'gyur ro / /
chu 'bab par bya ba la ni rdo rje chu shel gyis so zhes bya ba ba ni /
snga ma bzhin du rdo rje sems dpa'i sbyor ba byas la nor bu chu shel 'dzin par bdag nyid bsams la rdo rje khu tshur gnyis bcings te mdzub mo gnyis bsgreng la rgyab bkug pa'i tshul gyis rin po che lta bur byas nas bzung ste /
rang gi lag na gnas pa'i nor bu rin po che chu shel las chu'i rgyun yid kyis dbab par bya ste /
de lta bus chu'i rgyun 'bab par 'gyur ro / /
dgon par grong dang nags tshal dang chu bo dang rdzing bu dang skyed mos tshal dang /
zas dang skom dang /
gtsug lag khang sprul pa la ni rdo rje grub pas so zhes bya ba la de bzhin du dpal rdo rje sems dpa'i sbyor ba byas la /
dgon pa 'brog stong pa'i dbus su rdo rje khu tshur gnyis bcings la mdzub mo gnyis gzhibs te rtse mor byas la grong khyer chen po la sogs par sprul par bya'o / /
chu'i steng du 'chag pa dang /
bdag nyid mang po'i gzugs ston pa dang /
mi snang ba dang nam mkha' la 'gro ba'i dngos grub la ni rdo rje gsang ba'i dngos grub kyis so zhes bya ba ni snga ma bzhin du rdo rje sems dpa'i rnal 'byor byas la g.yon pa'i mthe bo'i bu gar g.yas pa'i mdzub mo byang chub mchog gi phyag rgya'i tshul du bcug la /
chu'i phra rab thams cad rdo rje'i gzugs su bsams la chu'i steng du gzhag par bya'o / /
phyag rgya 'di nyid bcings la rdo rje sems dpa' la sogs pa'i dngos po thams cad rang gi lus la yid kyis bcug ste /
gzugs brnyan gyi tshul du bsgoms pas gzugs thams cad bstan pa yin no / /
'di nyid bcings la bdag nyid nam mkha' dang mnyam par bsams na de lta bus ni mi snang bar 'gyur ro / /
'di nyid bcings la gzhan 'phrul dbang byed kyi lha'i rgyal po la sogs pa'i gnas kyi bar du phyin pa'i rdo rje skas kyi phreng bar bsams na /
des gzhan 'phrul dbang byed kyi lha'i rgyal po'i gnas la sogs par 'gro bar byas te /
de lta bus ni nam mkha' la 'gro bar 'gyur ro / /
lha la sogs pa thams cad mngag gzhug par bya ba la ni rdo rje gsang ba'i bka' bsgos so zhes bya ba ni /
de bzhin du dpal rdo rje sems dpa'i sbyor ba byas la lnga po bsdus pa las mdzub mo gnyis su byas te /
mngag gzhug pa'i tshogs sprul la dbang phyug chen po la sogs pa'i lus la yid kyis bcug ste /
de rnams dang lhan cig gcig tu gyur nas bka' nod pa la sogs pa bsams nas /
dbang phyug chen po la sogs pa mngag gzhug par bya ba'i phyir /
phyag rgya des steng gi nam mkha' las bka' bsgo ba'i tshul du byas te de lta bus dbang phyug chen po la sogs pa de rnams mngag gzhug pa'i tshogs de rnams kyis rang dbang du byas nas /
sgrub pa po'i mngag gzhug pa byed par 'gyur ro / /
sems can thams cad dbang du bya ba la ni rdo rje gsang ba'i dbang gis so zhes bya ba ni de bzhin du dpal rdo rje sems dpa'i sbyor ba byas la bshad ma thag pa'i lcags kyu gnyis bcings te /
des rang gi mtshan ma g.yo bar byas shing bcom ldan 'das rdo rje sems dpa' sku mdog dmar po 'od zer dmar pos bsgrub par bya ba kha dog dmar por byas la dbang po gnyis snyoms par 'jug pa'i tshul gyis rang dbang du byas par bsam par bya ste /
de lta bus ni dbang du bya bar 'gyur ro / /
mi rgyu ba thams cad drang ba dang /
dbab pa dang bden pa smrar gzhug pa la ni rdo rje gsang ba'i dngos grub kyi phyag rgyas so zhes bya ba ni de bzhin du bcom ldan 'das rdo rje sems dpa'i sbyor ba byas la /
bshad ma thag pa'i lcags kyu gnyis dang gung mo gnyis gzhibs te rtse mor byas la /
mi rgyu ba'i dngos po thams cad dgug cing drang ba'i bsam pas de dang mi rgyu ba'i dngos po thams cad drangs nas 'ong bar 'gyur ro / /
mi rgyu ba'i dngos po de nyid la dpal rdo rje sems dpa' dbab pa'i sbyor bas phab na mi rgyu ba thams cad 'bab pa yin no / /
phab pa de nyid la bden pa smrar gzhug pa'i bsam pas ni mi rgyu ba thams cad bden par smra bar 'gyur ro / /
gzugs thams cad dbab pa dang /
dgug pa dang /
dgod par bya ba dang /
gar byed du gzhug pa dang /
rol par bya ba dang bsgo ba thams cad byed du gzhug pa dang /
thams cad khyer te 'ong ba dang /
'phrog tu gzhug pa dang las thams cad byed du gzhug pa la ni bde ba chen po rdo rje'i dam tshig bat+t+ris so zhes bya ba ni de bzhin du rdo rje sems dpa'i sbyor ba byas la /
lnga po bsdus pa bcings la mdzub mo gnyis bkug pas lcags kyu gnyis bcings la /
bskyod pa dang btsir ba'i phyag rgya 'dis gzugs brnyan thams cad la dbab pa'i bsam pas byas na de la dpal rdo rje sems dpa' 'jug par 'gyur ro / /
de nas gzugs brnyan thams cad la gzhug pa dang /
gzugs brnyan dgug pa'i bsam pas bskyed la dgug par 'gyur ro / /
dgod du gzhug pa'i bsam pas ni dgod par 'gyur ro / /
gar byed pa'i bsam pas ni gar byed par 'gyur ro / /
kun du rol par bya ba'i bsam pas ni gzugs brnyan thams cad kun du rol par 'gyur te rtse bar byed do zhes bya ba'i tha tshig go / /
bsgo ba thams cad byed du gzhug pa'i bsam pas ni gzugs brnyan thams cad byed do / /
thams cad khyer te 'ong ba'i bsam pas ni gzugs brnyan thams cad khyer te 'ong ngo / /
thams cad 'phrog tu gzhug pa'i bsam pas ni gzugs brnyan thams cad kyis thams cad 'phrog go / /
las thams cad byed du gzhug pa'i bsam pas ni gzugs brnyan thams cad kyis las thams cad byed par 'gyur te /
gzugs brnyan thams cad la dbab pa sngon du 'gro ba 'di dag ni gzugs brnyan thams cad kyi las yin par shes par bya'o / /
thams cad rjes su chags par bya ba la ni bde ba chen po rdo rje yid las byung bas so zhes bya ba ni /
bcom ldan 'das rdo rje sems dpa'i sbyor ba byas la rdo rje yid las byung ba'i phyag rgya chen po bcings te /
rdo rje yid las byung bar bdag nyid bsams la mdun du rdo rje sems dpa' la sogs pa ji lta ba bzhin du spyan drangs te /
cho ga thams cad rjes su spyad nas phyag rgya 'dis rjes su dgyes par byed do / /
de lta bus ni thams cad rjes su dgyes par 'gyur ro / /
rgyu ba dang mi rgyu ba thams cad rtser gzhug pa la ni rdo rje ki li ki la'i gsang bas so zhes bya ba ni de bzhin du bcom ldan 'das rdo rje sems dpa'i sbyor ba byas la ki li ka la'i phyag rgya chen po bcings la ki li ki lar bdag nyid bsams nas gnod sbyin mo la sogs pa'i gzugs brnyan la gnod sbyin la sogs pa bkug ste /
de'i phyag rgya chen pos gnod sbyin la sogs pa dang 'khyud pas bzla ba bya ste /
de lta bus ni thams cad dga' mgur spyod cing dga' bar 'gyur ro / /
thams cad brtan par bya ba la ni rdo rje chu srin gyi phyag rgyas so zhes bya ba la ni snga ma bzhin du rdo rje sems dpa'i sbyor ba byas la bcom ldan 'das rdo rje dran pa'i phyag rgya chen po bcings te bdag nyid rdo rje dran par bsams te /
de nas yid kyis bsgrub par bya ba dang lhan cig gcig tu byas la bzlas brjod byas te de lta bus ni thams cad brtan par 'gyur ro / /
thams cad dang bar bya ba la ni rdo rje bsnyems pas so zhes bya ba ni de bzhin du dpal rdo rje sems dpa'i sbyor ba byas la bcom ldan 'das rdo rje bsnyems pa'i phyag rgya chen po bcings te rdo rje bsnyems par bdag nyid bsams la khros pa thams cad kyi sems dang bar bya ba'i phyir yid kyis bsgrub par bya ba dang /
lhan cig gcig tu bya ba ste /
bsgrub par bya ba de lta bus ni sems dang bar bya'o / /
rmi lam gdab pa gsol ba la ni rdo rje slong mo bas so zhes bya ba ni de bzhin du rdo rje sems dpa'i sbyor ba byas la /
bcom ldan 'das mdun du spyan drangs te mchod pa thams cad kyis ji lta ba bzhin du yang dag par mchod nas phyag byas la hUM gnyis las mig gnyis dang /
rna ba gnyis su rdo rje bsams la de nas 'di skad du /
bcom ldan 'das rdo rje sems dpa' bden pa gang gis chos thams cad rmi lam dang 'dra bar mnyam pa'i bden pa des bdag 'dod pa'i rmi lam las che ge mo mthong bar mdzod cig /
thos par mdzod cig ces brjod par bya'o / /
de nas rdo rje bsnyems pa'i phyag rgya chen po bcings la /
mdzub mo gnyis gzhibs te /
rtse mor byas nas sngags zlos shing rtse mo des slong ba'i tshul du byas te /
de lta bus ni rmi lam du bcom ldan 'das thams cad ston par mdzad pa dang gsung bar mdzad do / /
mtshan phyed dam thun tha ma la ni rmi lam du gdab par bya'o / /
yang na gzhan gyis mngon par 'dod pa'i rmi lam mthong bar bya ba la zhes bya ba ni sgrub pa po gzhan dag rang dbang du byed par 'dod pa la de rnams kyis ji ltar mngon par 'dod pa'i rmi lam bstan par bya'o / /
ji ltar zhe na /
rdo rje rmi lam mthong bas so zhes bya ba gsungs so / /
rdo rje ste rdo rje sems dpa'i rmi lam mthong ba'i phyag rgya gang yin pa des bstan par bya'o / /
'di skad ston te /
bcom ldan 'das rdo rje sems dpa'i sbyor ba byas la /
yid kyis bsgrub par bya ba dang lhan cig tu byas nas bsgrub par bya ba'i mdun du bcom ldan 'das rdo rje sems dpa'i bsgrub par bya ba ci 'dod pa'i tshul gyis sgra ston par mdzad par bsams la bden pa'i byin gyi rlabs byas nas rdo rje bsdams pa bcings te /
mdzub mo gnyis kyis rang gi mig gnyis bkab la mig mi btsums par 'dis gzhan rnams kyis ji ltar mngon par 'dod pa'i rmi lam ston par mdzod cig ces bcom ldan 'das bsgom par bya'o / /
rmi lam ngan pa thams cad gzhig pa la ni rdo rje sreg blugs kyis so zhes bya ba ni sgrub pa po gang gi tshe rmi lam ngan pa mthong ba de'i tshe /
bcom ldan 'das kyi sbyor ba byas la /
bcom ldan 'das mdun du spyan drangs nas cho ga thams cad ji lta ba bzhin du rjes su spyad la /
bdag nyid rdo rje sems dpa' drag po chen po'i skur bsams te /
thab kyi dbus su ye shes kyi me la bcom ldan 'das drag po chen po'i tshul can rnam par bsgoms nas /
rdo rje bsdams pa bcings te mdzub mo gnyis gzhibs te rtse mor byas la /
rmi lam ngan pa thams cad ston par byed pa'i sdigs pa'i mdzub mo'i rtse mos blangs la /
bcom ldan 'das kyi zhal du sreg blugs dbul ba'i tshul gyis bstab par bya ste /
de lta bus ni rmi lam ngan pa thams cad 'jig par 'gyur ro / /
rmi lam bzang po thams cad bsgrub pa dang /
brtan par bya ba la ni rdo rje rmi lam grub pas so zhes bya ba ni rmi lam du bdag nyid byang chub kyi snying por 'gro ba dang /
bdud btul ba dang /
thams cad mnyam pa nyid byang chub chen por mngon par byang chub pa dang /
chos kyi 'khor lo bskor ba la sogs pa mthong ba ni rmi lam bzang po thams cad do / /
de bsgrub par bya ba ni rdzogs par bya ba'o / /
brtan par bya ba ni mi 'gyur bar bya ba ste /
gnyid log pa ni rmi lam du byang chub kyi snying por 'gro ba la sogs pa nyid mthong gi mi dge ba'i las kyi 'bras bu gzhan dag ni ma yin pa'i rdo rje rmi lam gyi phyag rgya gang yin pa des der gyur te rdo rje rmi lam grub pa des rmi lam bzang po thams cad grub pa dang brtan par byed par 'gyur ro / /
'di skad ston pa yin te de bzhin du rdo rje sems dpa'i sbyor ba byas la /
bcom ldan 'das rdo rje sems dpa' mdun du spyan drangs te /
cho ga thams cad rjes su spyad la hUM las mig gnyis su rdo rje bskyed la rdo rje bsdams pa bcings te mdzub mo gnyis kyis mig bkab ste bzlas brjod bya'o / /
de lta bus ni rmi lam bzang po thams cad bsgrub pa dang /
brtan par bya ba'i dngos grub thams cad 'grub par 'gyur ro / /
nad dang gdon thams cad bsal ba la ni rdo rje sman gyis so zhes bya ba ni skya sbab la sogs pa'i nad thams cad do / /
gcong chen po la sogs pa ni gdon thams cad do / /
nad dang gnod pa de thams cad bsal ba la ni bcom ldan 'das rdo rje sman gyi phyag rgyas 'gyur ro / /
'dis ni 'di skad ston pa yin te de bzhin du dpal rdo rje sems dpa'i sbyor ba byas la /
bdag nyid 'phags pa gtsug 'phyang gi gzugs su bsams la rdo rje bsdams pa bcings nas mdzub mo gnyis gzhibs te /
rtse mor byas la de brtan pas gzung bar bya'o / /
bcom ldan 'das gtsug 'phyang yang nad pa'i lus la zhugs pas nad pa'i lus thams cad khyab pa dang /
dpal rdo rje sems dpa'i phra rab kyi rang bzhin can gyi sman nad pas zos par bsam par bya'o / /
rims nad thams cad gzhig pa la ni rdo rje bcud kyis so zhes bya ba ni de bzhin du dpal rdo rje sems dpa'i sbyor ba byas la /
'phags pa bdud rtsi thab sbyor du bsams te mdzub mo gnyis gshibs la rtse mor byas la btung bar bya'o / /
bcom ldan 'das 'phags pa bdud rtsi thab sbyor gyis nad pa'i spyi bos nas brtsams te rkang pa'i mthar thug pa'i bar du khyab pa dang /
rdo rje sems dpa'i phra rab kyi tshogs 'thung bar bsam par bya'o / /
de nas nad pa 'phags pa bdud rtsi thab sbyor du gyur par bya'o / /
dus ma yin par 'chi ba gzhig pa la ni rdo rje dUr bas so zhes bya ba ni /
de bzhin du dpal rdo rje sems dpa'i sbyor ba byas la mdun du dpal rdo rje sems dpa' spyan drangs nas cho ga thams cad rjes su spyad la bdag nyid rdo rje sems dpa' drag po chen por bsams te mdun na bzhugs pa'i rdo rje sems dpa' ye shes kyi me thab kyi dbus na bzhugs par bsams te /
rdo rje bsdams pa bcings te mdzub mo gnyis gzhibs la rtse mor sbyar te /
mdzub mo'i rtse mor dus ma yin par 'chi bar g.yo ba'i gzugs can blangs la /
bcom ldan 'das kyi zhal du sreg blugs 'bul ba'i tshul gyis bstab par bya ba ni bcom ldan 'das kyis bzhes par gyur par bsam par bya'o / /
dmyal ba la sogs pa'i ngan 'gro thams cad gzhig pa la ni rdo rje sdig pa dral bas so zhes bya ba ni /
de bzhin du rdo rje sems dpa'i sbyor ba byas la bdag nyid dpal rdo rje hUM mdzad du bsams la snga ma bzhin du rdo rje bsdams pa'i mdzub mo gnyis rtse mo sbyar la mthe bong gnyis 'og tu mnyam por brkyang la ngan song gsum des 'degs shing bsgrubs la rdo rje 'bar ba nam mkha' dang mnyam par ngan song gsum thal bar byas par bsam par bya'o / /
de nas ngan 'gro de rnams de bzhin gshegs pa mi bskyod pa'i sangs rgyas kyi zhing du skyes shing sa brgyad pa thob par bsam par bya ste /
de lta bus ni sdig pa thams cad dral bar 'gyur ro / /
sku thams cad bsgrub pa ni rdo rje'i sku'i mchog gis so zhes bya ba ni dpal rdo rje sems dpa' la sogs pa'i sku ni sku thams cad do / /
de'i dngos grub ni skyed pa ste rdo rje bsdams pa bcings la mdzub mo gnyis gzhibs te rtse mo sbyar la mthe bong gnyis skyil mo krung du bya ba ni rdo rje sku'i mchog ste /
'di bcings la dpal rdo rje sems dpa' la sogs pa'i sbyor bas /
rdo rje sems dpa' la sogs pa'i sku gang dang gang bsgrub par 'dod pa de dang der bdag nyid bsam par bya ste /
de lta bus ni sku thams cad 'grub par 'gyur ro / /
gsung thams cad sgrub pa la ni rang gi lce la rdo rje gsang ba'i ljags kyi mchog gis so zhes bya ba ni de bzhin du dpal rdo rje sems dpa'i sbyor ba byas la rang gi lce la rdo rje dkar po bsams la der zlos par bya ba'i phyir sngags yid kyis bris te /
rdo rje sku'i mchog bcings la gung mo gnyis kyis pad+ma ltar byas nas ngag 'byin pa'i tshul du byas te de lta bus ni gsung gi dngos grub tu gyur la 'das pa dang /
ma 'ongs pa dang /
da ltar gyi dngos po thams cad bden par ston pa'i mtshan nyid can /
rdo rje gsang ba'i ljags kyi mchog gis 'gyur ro / /
thugs thams cad grub pa la ni rdo rje thugs bskyed pas so zhes bya ba la de bzhin du dpal rdo rje sems dpa'i sbyor ba byas la /
rang gi snying ga'i zla ba la rdo rje rtse lnga pa bsams te /
rang gi snying ga'i phyogs su rdo rje sku'i mchog bcings la /
oM bo d+hi tsit+to ta pa da yA mi zhes rdo rje'i snying po dam pa zlos shing rdo rje sems dpar bdag nyid bsgom par bya ste /
de lta bus ni thugs kyi dngos grub thob par 'gyur ro / /
rdo rje thams cad kyi dngos grub ni rab tu dga' ba'i rdo rjes so zhes bya ba ni de bzhin du rdo rje sems dpa'i sbyor ba byas la rang gi snying gar yi ge sa las sna tshogs rdo rje bsams la rdo rje sku'i mchog bcings te g.yas pa'i mthe bong g.yon pa'i mthe bong gi bu gar bcug la bsgom par bya ste /
de lta bus ni rdo rje thams cad 'grub par 'gyur ro / /
dkyil 'khor thams cad du 'jug pa la ni rdo rje 'khor los so zhes bya ba ni de bzhin du dpal rdo rje sems dpa'i sbyor ba byas la bdag nyid byang chub sems dpa' sems bskyed ma thag tu chos kyi 'khor lo bskor bar bsams la /
rdo rje khu tshur gnyis bcings la /
glog 'gyu ba 'degs pa'i tshul gyis g.yas phyogs nas bskor ba 'di ni rdo rje 'khor lo ste /
'dis dkyil 'khor du 'jug par 'gyur ro / /
phyag rgya thams cad bcings pa'i dngos grub ni zhes bya ba na /
phyag rgya chen po la sogs pa'i phyag rgya thams cad bcings pa'i dngos grub po / /
de ji ltar 'gyur zhe na /
rdo rje gsang ba'i dam tshig gi phyag rgya chen pos so zhes bya ba gsungs te rdo rje ni de kho na nyid do / /
de'i gsang ba'i dam tshig ni dang po'i rdo rje'o / /
de'i phyag rgya chen po rdo rje sems dpa'i las kyi phyag rgya ni rdo rje bsnyems pa'o / /
'di skad ston te /
rdo rje sems dpa'i sbyor ba ji lta ba bzhin du byas la /
rdo rje sems dpa'i las kyi phyag rgya dang /
rdo rje dang bcas pa bcings la rang gi sngags brjod par bya ste /
de lta bus ni phyag rgya thams cad bcings pa bsgrub par 'gyur ro / /
dam tshig thams cad grub pa la ni rdo rje dam tshig gi phyag rgyas so zhes bya ba la de bzhin du dpal rdo rje sems dpa'i sbyor ba byas la khro bo'i khu tshur gyis sdigs mdzub byed pa la brtson pa dang /
yi ge hUM gis bdag nyid rdo rje khu tshur bsams la bsgrub par bya ba rdo rje rigs kyi lha mdun du spyan drangs la sdigs mdzub byas te /
de lta bus ni de dgyes nas rang gi dngos grub stsol bar mdzad do / /
de ltar na rdo rje rigs kyi ngo bo'i dam tshig thams cad 'grub par 'gyur ro / /
las thams cad grub pa la ni rdo rje gsang ba'i mchod pas so zhes bya ba ni de bzhin du dpal rdo rje sems dpa' sbyor ba byas la /
lnga po bsdus pa bcings te mdzub mo gnyis kyis lcags kyu gnyis su byas la de gar bya ba'i tshul gyis bteg nas spyi bor thal mo sbyar ba byas nas lus thams cad las byung ba /
rdo rje mtshon cha ma la sogs pas byang chub tu sems bskyed pa la sogs pa'i sgrub pa'i mchod pas bdag nyid mchod par gyur par bsam par bya'o / /
de lta bus ni las kyi dkyil 'khor la sogs pa'i las thams cad 'grub par 'gyur ro / /
dngos grub thams cad la ni bde ba chen po'i gsang ba'i bde ba grub pas so zhes bya ba ni rigs thams cad kyi phyag rgya chen po la sogs pa 'grub pa ni dngos grub thams cad de /
de ni rdo rje bde ba chen po ste rdo rje sems dpa'i gsang ba'i bde ba grub pa bskyed pas thob par 'gyur ro / /
'di skad ston par 'gyur te de bzhin du dpal rdo rje sems dpa'i sbyor ba byas la /
bcom ldan 'das kyis las kyi phyag rgya bcing bar bya ste /
de lta bus ni phyag rgya thams cad sgrub pa po'i dbang du 'gyur ro / /
phun sum tshogs pa thams cad la ni rdo rje ltung ba las gdon pa'i phyag rgyas so zhes bya ba ni 'jig rten dang 'jig rten las 'das pa'i 'byor pa ni phun sum tshogs pa thams cad do / /
rdo rje ni rdo rje sems dpa'o / /
ltung ba ni rgud pa dang ldan pa'i sems can de rgyal srid las nyams pa rnams gdon zhing slar yang rgyal srid la gzhag par bya ba'i phyir don gyi phyag rgyas rdo rje ltung ba las gdon pa'i phyag rgya ste /
gang gis ltung ba las slong bar byed pa'o / /
de ni 'di yin te /
de bzhin du rdo rje sems dpa'i sbyor ba byas nas yid kyis bsgrub par bya ba dang /
lhan cig tu byas la rdo rje khu tshur gnyis bcings nas mthe'u chung gnyis phan tshun rgyab tu mdud pa byas la /
mdzub mo gnyis bkan te gzhibs la rtse mor byas nas 'og nas bteg la dbang bskur ba'i gnas su bde bar gzhag par bya zhing ji ltar mngon par 'dod pa'i dbang gis bdag nyid dbang bskur bar bsam par bya ste /
de lta bus ni rgyal srid las nyams pa rnams slar yang rgyal srid kyi 'byor pa thams cad thob par 'gyur ro / /
thams cad mkhyen pa thob pa la ni rdo rje ye shes kyi phyag rgyas so zhes bya ba la /
de bzhin du rdo rje sems dpa'i sbyor ba byas la /
byang chub mchog gi phyag rgya bcings te /
rnam par snang mdzad du bdag nyid bsams nas /
de lta bus ni thams cad mkhyen pa'i ye shes thob par 'gyur ro / /
mchod pa thams cad ni zhes bya ba ni mchod pa thams cad dang thams cad kyi mchod pa ni mchod pa thams cad do / /
de'i ngo bo nyid ni mchod pa thams cad nyid do / /
de ji ltar 'gyur zhe na /
rdo rje gar gyis so zhes bya ba gsungs te /
rdo rje gar gyi phyag rgyas so zhes bya ba'i don to / /
de yang rdo rje sems dpa'i sbyor ba byas la /
rdo rje khu tshur gnyis bcings te bsgyings pa dang bcas pas glog 'gyu ba 'degs pa'i phyag rgyas g.yas nas bskor ba 'di ni rdo rje gar te 'dis ni ji srid rdo rje sems dpa' la sogs pas mthar mngon sum du gar gyi sbyor bas mchod par gyur pa de srid kyi bar du bzla bar bya'o / /
rdo rje thabs kyi dngos grub dam pa ni rdo rje bde ba chen po'i rdo rjes so zhes bya ba la sogs pa ni dang po'i rdo rje la sogs pa rdo rje thams cad de /
des dam pa grub pa ni rdo rje thams cad kyi dam pa grub pa'i bde ba chen po ni rdo rje sems dpa' ste de'i rdo rje gang yin pa de grub par 'gyur ro / /
de ni 'di yin te de bzhin du rdo rje sems dpa'i sbyor ba byas la /
rang gi snying ga'i zla ba la dang po'i rdo rje rtse lnga pa'am yang na de bzhin gshegs pa la sogs pa'i rdo rje gzhan bsams la /
rdo rje khu tshur gnyis bcings te mdzub mo gnyis kha phyir bltas par bsgreng ste gshibs la rtse mor byas nas snying ga'i phyogs su bzhag la zhes bya bas dang po rdo rje'i rang bzhin du bdag nyid bsgom par bya ste de lta bus ni rdo rje thams cad kyi dngos grub dam par 'gyur ro / /
sems dpa' chen po thams cad kyi dngos grub dam pa ni rdo rje sems dpa'i bde ba chen pos so zhes bya ba ni de bzhin du bshad ma thag pa'i phyag rgya bcings la sems dpa'i rdo rje snying pos bdag nyid rdo rje sems dpa' la sogs pa byang chub sems dpa' chen po bdag go zhes bya bar bsgom par bya ste /
de ltar na sems dpa' chen po thams cad kyi dngos grub dam par 'gyur ro / /
de bzhin gshegs pa thams cad kyi dngos grub dam pa ni rdo rje gsang ba'i bde ba chen pos so zhes bya ba ni de bzhin du rdo rje sems dpa'i sbyor ba byas la byang chub mchog gi phyag rgya bcings te /
bdag ni de bzhin gshegs pa'o zhes bya ba bsgoms na de lta bus ni de bzhin gshegs pa thams cad kyi dngos grub thob par 'gyur ro / /
rdo rje 'dzin pa thams cad kyi dngos grub dam pa ni rdo rje 'dzin pa chen po yang yin la thams cad kyang yin pas rdo rje 'dzin pa chen po thams cad de /
rdo rje sems dpa' dang rdo rje yid las byung ba la sogs pa rdo rje rigs kyi lha thams cad do / /
de rnams kyi dngos grub dam pa ni phyag rgya chen po'i dngos grub bo / /
de ji ltar 'gyur zhe na /
bde ba chen po gsang ba'i dam tshig gi phyag rgyas so zhes bya ba gsungs te /
bde ba chen po rdo rje gsang ba'i dam tshig gi phyag rgya ni dpal rdo rje sems dpa'i phyag rgya chen po ste des de 'grub par 'gyur ro / /
'di skad ston te snga ma bzhin du rdo rje sems dpa'i rnal 'byor byas la /
chos thams cad rjes su spyad nas bcom ldan 'das kyi phyag rgya chen po bcings la de'i sku'i gsang ba'am /
rdo rje yid las byung ba la sogs pa bsgom par bya'o / /
de lta bu'i rnal 'byor pas rdo rje 'dzin pa chen po thams cad kyi dngos grub dam pa 'grub par 'gyur ro / /
las kyi phyag rgya bsgrub pa brgya po 'di dag ni dpal rdo rje sems dpa'i sgrub pa po yin par bshad do / /
dpal rdo rje sems dpa'i sgrub pa po la ji ltar bshad pa de bzhin du spyir gsungs pa yin pa'i phyir rdo rje yid las byung ba nas rdo rje 'bebs pa'i bar gyi rnal 'byor pa rnams kyis kyang rang gi rnal 'byor sngon du 'gro bas rang gi gnas kyi sgrub par shes par bya'o / /
bde ba chen po rdo rje ni gnyis su med pa'i ye shes yin par bshad zin to // //
de'i gsang ba ni de'i rgyu mthun par gyur pa rdo rje sems dpa'i dkyil 'khor la sogs pa de kho na nyid do / /
de'i rnam par rtog pa ni rtog pa'o / /
de ston par byed pa'i sgra'i tshogs la yang nye bar rtog pa zhes bshad do / /
de yang rtog pa gzhan rnams las shin tu lhag pa'i tshul gyis mdzes shing 'bar bas na rtog pa chen po'i rgyal po'o / /
rtsa ba'i rgyud kyi rang bzhin de las rab tu dga' ba'i rdo rje gsang ba chen po zhes bya ba'i rdo rje sems dpa'i cho ga rgyas par ni bsgrub par bya ba dang bsgrub pa'i rgyun no / /
dpal mchog dang po'i rgya cher bshad pa shes rab kyi pha rol tu phyin pa 'byung ba zhes bya ba las /
dpal mchog dang po'i rgyud chen po'i dum bu gnyis pa rtsa ba'i rgyud las /
dpal rdo rje sems dpa'i rtog pa bshad pa rdzogs so // //
de ltar 'dod chags kyis 'dod chags spang bar bya ba'i phyir /
dpal rdo rje sems dpa'i rtog pa gsungs nas /
da ni sems can rang bzhin bzang ba de bzhin gshegs pas 'dul ba las brtsams te /
de nas bcom ldan 'das zhes bya ba la sogs pa gdul bya dran pa dang /
shes rab dang yang dag par ldan pa rnams kyis de bzhin gshegs pa'i gzungs dang ye shes thob par bya ba'i phyir de bzhin gshegs pa'i rtog pa gsungs pa yin no / /
de nas zhes bya ba'i sgra ni de ma thag pa ston par byed pa'i tshig ste /
dang po'i sbyor ba'i rjes thogs la'o / /
dang po'i sbyor ba ni dpal rdo rje sems dpa'i dkyil 'khor du bshad pa nyid yin no / /
bcom ldan 'das ni rnam par snang mdzad do / /
bcom ldan 'das 'di'i khyad par ji lta bu zhe na /
bde ba chen po zhes bya ba la sogs pa gsungs te /
bde ba chen po'i rdo rje ni de bzhin gshegs pa rnams kyi gnyis su med pa'i dran pa dang shes rab dang yang dag par ldan pa'i thugs so / /
de'i dam tshig ni de bzhin gshegs pa'i dkyil 'khor ro / /
bde ba'i sems dpa'i ni rgyu'i rang bzhin du de bzhin gshegs pa'i thugs la gnas pa sems dpa'i rdo rje'i tshul rdo rje 'chang chen po'o / /
de'i byin gyi rlabs ni sngon gyi 'phen shugs so / /
de'i gsang ba'i chos kyi dkyil 'khor gyi ngo bor gyur pa gang yin pa de la de skad ces bya'o / /
de bzhin gshegs pa thams cad ni bcom ldan 'das rnam par snang mdzad chen po'o / /
de bzhin gshegs pa thams cad kyi khu tshur yongs su 'dzin pa ni phyag gnyis kyis byang chub mchog gi phyag rgya bcings pa'o / /
de la rdo rje sems dpas gsol ba btab bo zhes sbyar ro / /
ci zhig mdzad ce na /
de bzhin gshegs pa thams cad ces bya ba la sogs pa gsungs te de bzhin gshegs pa thams cad kyi 'khor lo ni de bzhin gshegs pa thams cad kyi 'khor lo ste /
rjes thogs nyid la ston par mdzad par gyur pa'i de bzhin gshegs pa'i dkyil 'khor de byin gyis rlob cing thugs la gzhag par mdzad pa'i ting nge 'dzin gang gis rdo rje ltar mi phyed par gyur pas ming de skad ces bya ba'i ting nge 'dzin de la snyoms par zhugs shing mngon sum du mdzad nas rang gi rdo rje sems dpa' ste nyid kyi byang chub kyi sems chen po gsol ba 'debs shing gsol ba la zhugs par 'gyur ba'o / /
de ji lta bu zhe na /
bde ba chen po zhes bya ba la sogs pa smos te /
bde ba chen po ni thar pa chen po'o / /
de rab tu grub pa ni nyon mongs pa bag chags dang bcas pa spangs pa'i tshul gyis rdzogs pa'o / /
de'i don du /
'dod chags chen po rnam dag phyir / /
zhes bya ba ste /
'dod chags kyang yin la chen po yang yin pas na 'dod chags chen po ste /
gzugs thams cad kun du ston pas sems can gyi don mdzad pa'o / /
de'i rnam par dag pa ni sngon gyi 'phen shugs kyi stobs kyis lhun gyis grub par 'jug pa'o / /
de bzhin gshegs pa'i mtha' yas nyid / /
ces bya ba ni de bzhin gshegs pa rnams kyis mtha' yas shing tshad med pa'o / /
nam mkha' dang mnyam pa ni nam mkha'i khams thams cad khyab par byed pa'o / /
bskyed du gsol zhes bya ba ni kun nas bslang ba'o / /
rigs dam pa ni rigs bzang zhing mdzes pa ste rigs kyi mchog skyed par mdzod cig ces bya ba'i tha tshig go / /
'dis ni 'di skad ston par 'gyur te /
bcom ldan 'das rnam par snang mdzad kyi dkyil 'khor sprul par mdzad pa'i phyir /
rang gi dkyil 'khor gyi rnam par thugs rtse gcig tu mdzad pa ni /
bcom ldan 'das dpal rdo rje sems dpas gsol ba btab pa yin no / /
de nas bcom ldan 'das rdo rje 'chang chen pos gzungs gsungs so zhes bya bar sbyar ro / /
de nas zhes bya ba'i sgra ni snga ma bzhin no / /
de nas bcom ldan 'das rnam par snang mdzad kyis rang gi rigs sprul par mdzad pa'i phyir /
bcom ldan 'das rdo rje 'chang bas gsol ba btab nas de bzhin gshegs pa'i dkyil 'khor sprul pa'i phyir gzungs gsungs pa yin no / /
ci zhig mdzad nas she na /
de bzhin gshegs pa thams cad kyi zhes bya ba la sogs pa smos te /
de bzhin gshegs pa thams cad kyi dam tshig ni de bzhin gshegs pa'i dkyil 'khor ro / /
de nyid ni bde ba chen po'i rgyu mthun pa yin pa'i phyir bde ba chen po mngon sum du byed pa'i rgyur gyur pa nyid yin pa'i phyir bde ba chen po'o / /
de mi phyed pa'i rnam par gnon pa ni skyes bu byed pa'i rtsal te /
de bzhin gshegs pa'i dkyil 'khor gyis 'dul ba'i sems can gyi khams rnams la de bzhin gshegs pa'i gzungs rtogs pa bskyed do zhes bya ba'i tha tshig go / /
rnam par gnon pa de mdzad nas /
bcom ldan 'das rdo rje 'chang chen po ci zhig mdzad ce na bcom ldan 'das zhes bya ba la sogs pa gsungs te /
bcom ldan 'das de bzhin gshegs pa rnam par snang mdzad chen po byang chub mchog gi phyag rgya phyag gnyis kyis bcings nas /
sku'i rdo rje thams cad la ni phyag rgya chen po'i phra rab thams cad gsung gi rdo rje thams cad la ni ljags kyi phra rab thams cad thugs kyi rdo rje thams cad la ni rang gi thugs kar gnas pa'i sems dpa'i rdo rje phra rab thams cad zhugs par gyur to / /
de nas zhugs te ci zhig mdzad ce na /
thams cad kyi bdag nyid dang mnyam par zhes bya ba la sogs pa gsungs te /
sku dang gsung dang thugs rdo rje'i rdul phra rab thams cad la phra rab de rnams phra rab gcig kyang mang por zhugs te /
de ltar lha thams cad kyi sku dang gsung dang thugs rdo rje'i ngo bo thams cad kyi bdag nyid rnam par snang mdzad rnam par spros nas /
sku dang gsung dang thugs rdo rje'i phra rab ma lus pa der khyab nas de dang chu dang 'o ma bzhin du gcig tu gyur pa'o / /
bde ba chen po'i rdo rje ni gnyis su med pa'i dran pa dang shes rab dang rab tu ldan pa'i de bzhin gshegs pa'i thugs so / /
de'i phyag rgya ni de'i rgyu mthun pa las gyur pa'o / /
de bzhin gshegs pa'i dkyil 'khor ro / /
de skyed par byed pa'i gzungs gang yin pa de gsungs pa ni bka' stsal pa ste /
oM d+hI zhes pa'o / /
'di zhes bya ba ni thugs la gnas pa'o / /
de nas zhes bya ba la sogs pa la /
de nas bcom ldan 'das rdo rje sems dpa' rnam par snang mdzad dang gcig tu gyur nas /
oM d+hI zhes bya ba'i gzungs 'di gsungs pa tsam gyi rjes thogs nyid la 'jig rten gyi khams thams cad kyi rdul phra rab dang mnyam pa'i de bzhin gshegs pa sras dang bcas pa thams cad rnam pa drug tu g.yos par gyur to / /
de nas de rnams rnam pa drug tu g.yos pas bskul bar gyur pas 'dus par mdzad do / /
brtan pa ni mi phyed pa'o / /
de la rnam pa drug tu g.yos pa ni 'di yin te /
sku'i stod mthon ni sku'i smad dma' /
sku smad mtho na sku stod dma' /
g.yas logs mthon g.yon logs dma' /
g.yon logs mtho na g.yas logs dma' /
sku'i dbus mtho na mtha' dma' /
mtha' mthon dbus dma'o / /
thams cad grub pa'i phyir dkyil 'khor chen po'i tshul gyis zhugs so zhes bya ba ni /
rdo rje sems dpa'i dkyil 'khor chen po'i dbyibs kyis /
de bzhin gshegs pa'i dkyil 'khor de de bzhin gshegs pas 'dul ba'i sems can rnams la /
de bzhin gshegs pa'i dkyil 'khor du gsungs pa'i dngos grub thams cad grub par bya ba'i phyir zhugs so / /
ci zhig mdzad nas zhugs she na /
bzhad pa chen po'i khyad par gyis / /
rmad byung chen po rab tu bzhad / /
ces bya ba la sogs pa gsungs te /
bzhad pa yang yin la chen po yang yin pas na bzhad pa chen po ste /
'jig rten gyi khams thams cad kyi rdul phra rab dang mnyam pa'i bdag nyid kyi dngos po thams cad du 'gro ba'i don la 'dzum pa rab tu mdzad do / /
ngo mtshar chen por gyur pa'i tshul ni rmad byung chen po'o / /
'dis kyang don 'di skad ston pa yin te /
de bzhin gshegs pa'i dkyil 'khor sprul pas sems can gyi khams thams cad kyi de bzhin gshegs pa'i gzungs thob par gzigs pas thugs dgyes par gyur nas bshad pa chen po thams cad du song ba'i 'dzum pa mdzad par gyur to / /
de ltar na de nas zhes bya ba nas brtsams te /
bzhad pa chen po'i khyad par gyis / /
rmad byung chen por rab tu bzhad / /
ces bya ba'i bar gyis ni ting nge 'dzin gnyis pa bshad pa yin no / /
de nas sgo dbye ba byas la bsdu bar bya'o / /
de nas de bzhin du rang gi dbang bskur ba blangs pa'i phyir /
rdo rje lcags kyu la sogs pas dgug pa dang gzhug pa dang bcing ba dang dbang du byas nas /
bcom ldan 'das rnam par snang mdzad 'khor dang bcas pa la dam tshig gi phyag rgya rnams kyis ji lta ba bzhin du rab tu bsgrubs nas chos dang las dang phyag rgya chen pos rgyas btab nas dbang bskur ba'i phyag rgya rnams kyis dbang bskur la las la sbyor bar bya ste /
'di ni las kyi rgyal po mchog ces bya ste /
ting nge 'dzin gsum pa'o / /
de la las ni 'di rnams yin te /
bcom ldan 'das rnam par snang mdzad kyi phyag rgya chen po bcings la 'di skad ces brjod do / /
bcom ldan 'das rnam par snang mdzad sems can gyi khams thams cad kyis dran pa dang gzungs dang /
ye shes rtogs par mdzod cig /
rdo rje mtshon cha ma la sogs pa nas /
rdo rje 'bebs pa'i bar gyis ni rdo rje sems dpa'i dkyil 'khor chen po las bshad pa'i rdo rje yid las byung ba la sogs pa'i las la sbyar ba nyid yin par shes par bya'o / /
da ni dam tshig dang dbang bskur ba thob pa rnams kyis bzlas brjod dang bsgom par bya'o zhes bya ba 'di'i don bstan par bya ba'i phyir /
de nas zhes bya ba la sogs pas slob dpon gyi las kyi cho ga rgyas pa dang /
slob ma 'jug pa la sogs pa'i cho ga rgyas par gsungs pa yin no / /
de nas zhes bya ba'i sgra ni snga ma bzhin te de ltar las kyi rgyal po mchog gsungs pa'i rjes thogs nyid la'o / /
bcom ldan 'das de bzhin gshegs pa'i rdo rje sems dpa' zhes bya ba ni rdo rje sems dpa'i sku'i tshul 'dzin par mdzad pa'i rnam par snang mdzad la de bzhin gshegs pa rdo rje sems dpa' zhes bya'o / /
de bzhin du rdo rje bsnyems pas zhugs te zhes bya ba ni /
ji ltar rdo rje sems dpa'i dkyil 'khor chen por bcom ldan 'das rdo rje sems dpa' phyag rgya chen pos bzhugs pa de bzhin du 'dir yang bcom ldan 'das rnam par snang mdzad rdo rje bsnyems pas rdo rje sems dpa'i phyag rgya chen pos zhugs nas dkyil 'khor 'di gsungs so zhes bya bar sbyar ro / /
'di zhes bya ba ni thugs la gnas pa'o / /
bde ba chen po'i dam tshig ces bya ba la bde ba chen po ni thar pa chen po'o / /
de'i dam tshig ni de bzhin gshegs pa'i gzungs so / /
de nyid ni rdo rje gsang ba ste /
skye bo thams cad dang thun mong ma yin pa bcom ldan 'das rnam par snang mdzad kyi mi phyed pa'i gsang ba'o / /
ming de skad ces bya ba'i gzungs kyi phyag rgya rnams kyis dkyil 'khor gsungs pa ni bka' stsal pa'o / /
ji ltar chos kyi zhes bya ba la sogs pa la de bzhin gshegs pa'i dkyil 'khor gyi sgrub pa pos rdo rje sems dpa'i dkyil 'khor chen por bshad pa'i sngon du bsnyen pa'i cho gas bsnyen par byas la /
de nas sa sbyang ba dang /
khang pa brtsegs pa dang bsrung ba'i cho ga rnams rjes su spyad la lhag par gnas par byas nas ji ltar bshad pa'i cho gas thig gdab par bya'o / /
de nas tshon rtsi dgye ba byas nas sa ma ya s+t+waM oM d+hI zhes zlos shing bcom ldan 'das rnam par snang mdzad bar snang las babs te sna tshogs pad+ma'i gdan la lugs ma'am brkos pa la sogs pa'i gzugs brnyan gyi sku rdo rje sems dpa' ltar rdo rje bsnyems pa 'chang ba dang gcig tu bya'o / /
de ltar de bkod nas de bzhin gshegs pa'i dkyil 'khor gyi lha rnams ji lta bu zhe na /
dam tshig rnams kyi mchog gi mchog ni dam pa'o / /
de bzhin gshegs pa ni mi bskyod pa la sogs pa de'o / /
sras dang bcas pa ni rdo rje sems dpa' la sogs pa'i byang chub sems dpa' rnams rdo rje mtshon cha ma la sogs pa dang bcas pa bzung ste de dag yongs su dgod do / /
byang chub sems dpa' sems dpa' che / /
me tog la sogs spyir thal sbyar / /
zhes bya ba la rdo rje sems dpa' la sogs pa ye shes kyi sems dpa' 'di dag nyid dang /
me tog dang /
bdug pa dang mar me chen po dang /
dri la sogs pa thal mo sbyor ba spyi bor 'jog par rdo rje sbrang rtsi ma la sogs pa'i gzugs su gnas par bri bar bya'o / /
de bzhin du sgeg mo la sogs pa'i gzugs 'dzin pa'i lha mo la sogs pa bri bar bya'o / /
de la 'di ni 'jug pa'i cho ga rgyas pa'i khyad par yin no zhes bya ba la /
de la zhes bya ba'i sgra ni tshig nye bar dgod pa'i don to / /
'di ni zhes bya ba la thugs la gnas par gsungs te /
'jug pa la sogs pa'i cho ga rgyas pa gang yin pa de la de skad ces bya'o / /
sogs pa'i sgras ni /
thog mtha' med pa'i sems dpa' ni / /
zhes bya ba nas brtsams te mchod cing phyag byas nas slar byung zhes bya ba'i bar gyis dpal rdo rje sems dpa'i dkyil 'khor chen por gsungs pa'i cho ga rnams gzung ngo / /
de bzhin gshegs pa thams cad la phyag bya ba'i phyag rgyas 'jug par bya'o zhes bya ba ni de bzhin gshegs pa'i khu tshur gnyis bcings la des me tog gi phreng ba blangs nas dkyil 'khor lnga pas phyag byas la dkyil 'khor du 'jug pa'o / /
'di'i de bzhin gshegs pa thams cad la phyag bya ba'i phyag rgyas te /
des dkyil 'khor 'dir 'jug par bya'o / /
ji ltar zhe na /
glu 'di yis zhes bya ba la sogs pa gsungs te /
'di yis zhes bya ba ni 'og nas bshad pa'i rjes thogs nyid la bshad pa'i rdo rje glus so / /
rdo rje bsdus pas na zhes bya ba ni thabs dang shes rab kyi rang bzhin byang chub kyi sems chen po bskyed pa ni rdo rje sems dpas bsdus shing nye bar blangs pa yin te /
thabs dang shes rab kyi rang bzhin de bzhin gshegs pa'i rigs su chud pa zhes bya ba'i tha tshig go / /
de ltar rdo rje sems dpa'i bsdus pa'i rgyu des na /
rdo rje rin chen bla na med par 'gyur ro zhes bya bar shugs kyis sbyar te /
sbyin pa'i pha rol tu phyin pa'i rang bzhin can gyi sems dang sems las byung ba dang /
rin po che'i rigs ni rdo rje rin chen de nyid ni 'di'i gong na gzhan med pas bla na med pa'o / /
shes rab kyi pha rol tu phyin pa'i rang bzhin gyi sems dang sems las byung ba rnams dang /
pad+ma'i rigs ni rdo rje chos te de rnams kyi glu blangs pas ni so so rang rig pa'i rnam pas mngon du byed pas ni rdo rje chos kyi glu blangs pa yin te /
rdo rje chos ni glu blangs pa des so sor rtog pa'i ye shes kyi rang bzhin can gyi sems dang sems las byung ba rgyur gyur pas /
rdo rje las ni byed par 'gyur / /
zhes sgrub pa pos bos pa yin te /
las kyis dngos grub gsol ba 'debs shing /
brtson 'grus kyi pha rol tu phyin pa'i rang bzhin can gyi sems dang sems las byung ba dang /
las kyi rigs ni rdo rje zhes pa bcom ldan 'das rnam par snang mdzad don yod par grub pa'i rang bzhin can gyi sems las de dag byed cing rdzogs par gyur par mdzod cig ces slob dpon gyis bod pa'i tshig tu smras pa dang /
bcom ldan 'das la gsol ba 'debs pa yin no / /
de nas zhes bya ba de ltar zhugs nas thog mtha' med pa zhes bya ba nas brtsams te /
mchod cing phyag byas la slar byung zhes bya ba'i bar gyi cho ga rnams sbyang ba'i rjes thogs nyid la sgo dbye ba dang bsdu ba byas nas /
mtshan brgya rtsa brgyad pas yang dag par bstod la /
de nas dgug par bya ba yin no / /
gang gis de 'gugs par byed ce na /
de bzhin gshegs pa thams cad kyi gzungs zhes bya ba smos te /
de bzhin gshegs pa thams cad kyi dran pa dang shes rab dang yang dag par ldan pa'i gnyis su med pa'i ye shes ni de bzhin gshegs pa thams cad kyi ye shes kyi gzungs te des ston par byed pa'i rigs las nye bar gdags pas de skad ces bya ste /
de bzhin gshegs pa thams cad kyi ye shes kyi gzungs te /
des bcom ldan 'das rnam par snang mdzad 'khor dang bcas pa dgug par bya'o / /
phyag rgya gang zhig ce na /
bde ba chen po'i rdo rje'i lcags kyus so zhes bya ba smos te /
de bzhin gshegs pa'i khu tshur gnyis kyis byang chub mchog gi phyag rgya bcings la /
mdzub mo g.yas pa lcags kyur byas la 'di ni bde ba chen po rdo rje gsang ba'i lcags kyu ma yin no / /
de nas zhes bya ba la sogs pa ni go sla'o / /
de nas cho ga rgyas pa ni de bzhin no zhes bya ba ni rdo rje sems dpa'i dkyil 'khor chen por bgegs bsal ba la sogs pa'i cho ga gsungs pa de bzhin du 'dir bya ste /
'di ni slob dpon las kyi cho ga dang /
slob ma 'jug pa la sogs pa'i cho ga gsungs pa yin no / /
yang 'di'i cho ga'i don gsal bar bya ba'i phyir brjod par bya ste /
rdo rje sems dpa'i dkyil 'khor chen po bshad pa'i rim pas sngon du bsnyen pa'i cho gas rjes su spyad la /
sa sbyang ba dang /
yongs su gzung ba byas la dkyil 'khor bri bar bya'o / /
de la re zhig dang por bgegs gzhom pa la sogs pa byas la /
de nas rdo rje 'khor los dkyil 'khor sprul la /
phyag bya ba la sogs pa sngon du 'gro bas sdom pa gzung bar bya'o / /
de nas rim pa 'dis rnal 'byor chen po bya'o / /
de la dang por re zhig badzra any+dza li zhes bya bas rdo rje thal mo bcings la /
badzra ban+d+ha zhes bya bas rdo rje bsdams pa byas nas badzra ban+d+ha traT ces bya bas rdo rje thal mo snying gar dgrol bar bya'o / /
badzra A be sha a zhes bya bas rdo rje 'bebs pa'i dam tshig gi phyag rgya bcings la /
a zhes bya bas bdag nyid la dbab par bya'o / /
tiSh+Tha badzra zhes bya ba la sogs pas rang gi snying gar phyag rgya bkrol la badzra muSh+Ti zhes bya ba zlos shing dam tshig gi rdo rje khu tshur bcings la /
oM badzra san+d+hi baM zhes bya ba lan gsum bzla bar bya'o / /
de nas yi ge hUM gis dang po'i rdo rje bcings la /
rnam par snang mdzad la sogs pa nas rdo rje 'bebs pa'i bar dag gis dam tshig gi phyag rgyas sa ma ya s+t+waM zhes brjod la bcings nas /
de rnams kyis rang rang gi snying po lan gsum brjod nas /
oM badzra muHzhes brjod de rang gi snying gar phyag rgya bkrol ba'i rnam par snang mdzad nas rdo rje 'bebs pa'i bar du rang gi snying gar gnas pa'i sems ma rdo rje yid kyis gzhug par bya'o / /
de nas de bzhin du sdig pa dral ba'i phyag rgyas sdig pa dral bar bya'o / /
de nas mngon par byang chub pa lnga'i rim pas de bzhin du rnam par snang mdzad du bsams la /
rdo rje rnam par snang mdzad kyi dam tshig gi phyag rgya bcings la 'di skad ces brjod par bya'o / /
sa ma ya s+t+waM haM /
de nas dam tshig gi phyag rgya bcings pa de nyid kyis snying ga dang dpral ba dang /
lkog ma dang /
spyi bor byin gyis brlab cing sa ma ya s+t+waM /
sa twa a d+hi tiSh+Tha swa mAM /
zhes brjod de /
de nas de bzhin gshegs pa'i khu tshur gnyis bcings la g.yon pa'i de bzhin gshegs pa'i khu tshur rdo rje dril bu dang bcas pas bsnyems par byas te bzhag la /
g.yas pas de bzhin gshegs pa'i rdo rje blangs la gsor zhing rang gi snying gar bstod pa'i tshul gyis bzhag la /
oM d+hi zhes bya ba'i gzungs brjod nas /
sku dang gsung dang thugs rdo rje rnam par snang mdzad du rang nyid 'gyur ro / /
'di ni bdag la byin gyis brlab par yang 'gyur ba yin no / /
de nas rang gi snying gar zla ba'i dkyil 'khor bsams la /
de'i steng du rnam par snang mdzad kyi dkyil 'khor nam mkha' dang mnyam pa'i sbyor bas zhugs la bskyed par bya'o / /
de nas bdag nyid dkyil 'khor du 'jug pa'i cho gas zhugs la rang gi mgo la me tog gi phreng ba gtor te blangs nas ji lta ba bzhin du bcings la dngos grub kyi rdo rje brtul zhugs kyi bar du rjes su spyad la dkyil 'khor de rang gi snying ga'i zla bar gnas pa dang gcig tu gyur par bsams la rjes su sbyor bar byas la /
rdo rje dbyings las gsungs pa'i rnal 'byor chen po bya'o / /
de nas dang po'i rdo rje bcings la badzra satwa a d+hi tiSh+Tha swa mAM zhes bya bas rang gi snying ga'i zla ba'i rdo rje rtse lnga pa bsam par bya'o / /
badzra rat+na /
a d+hi tiSh+Tha swa mAM zhes bya bas dpral ba'i gnas su rdo rje rin po che'o / /
badzra d+harma a swa mAM zhes bya bas lkog ma'i phyogs su rdo rje pad+ma /
badzra karma a d+hi tiSh+Tha swa mAM zhes pas spyi bor rdo rje sna tshogs bsam par bya'o / /
de nas rdo rje rin po che'i cod pan gyis dbang bskur la yi ge gnyis kyi cho gas bdag nyid go bgos la mthar mnyam pa'i thal mos mnyes par bya'o / /
de nas yi ge brgya pas brtan par byas nas de bzhin gshegs pa'i rdo rje dang bdag po dang ming gi dbang bskur blangs nas dngos grub kyi rdo rje brtul zhugs blang bar bya'o / /
de nas rdo rje mtshon cha ma la sogs pa phyag rgya'i mchod pa bcu gnyis kyis yang dag par mchod la /
rnam par sgeg pa'i bcom ldan 'das rnam par snang mdzad la phyag byas nas de kho na nyid kyis /
de bzhin gshegs pa'i rdo rje gzung zhing chos kyi dril bu dkrol lo / /
de nas dam tshig gi phyag rgya chen por byin gyis brlabs la /
oM d+hI zhes bya ba lan gsum brjod par bya'o / /
de ltar rnal 'byor chen po bskyed la dang po'i rdo rje bcings te sa la bzhag ste /
a nu rA ga ya mi hUM zhes brjod cing /
bcom ldan 'das rnam par snang mdzad kyi gzhal yas khang nam mkha'i gtos thams cad dang mnyam par bskyed par bya'o / /
de nas lha thams cad kyi gnas su hrIHlas sna tshogs pad+ma'i gdan rnam par bsams la de nas dbus su sems dpa'i skyil mo krung gis 'dug ste /
bdag nyid spro ba bskyed par bya'o / /
deng du bdag tshe 'bras bu yod / /
bdag gi gson pa 'bras bur bcas / /
lha dang dam tshig gis mnyam par / /
gyur par bdag ni the tshom med / /
byang chub sems dang sems gcig la / /
mi ldog par ni bdag gyur pa / /
de bzhin gshegs pa'i rigs su ni / /
deng bdag skye bar the tshom med / /
deng bdag nyi ma dam pa ste / /
bdag ni mchod sbyin bla na med / /
sangs rgyas thams cad spyan 'dren pas / /
deng bdag 'dus pa'i mchog yin no / /
zhes brjod la de nas lus thams cad kyis phyag byas la /
dang po'i sbyor ba dang /
dkyil 'khor gyi rgyal po mchog dang /
las kyi rgyal po'i mchog bsgom par bya'o / /
de nas bcom ldan 'das rnam par snang mdzad kyi phyag rgya chen po bcings la oM d+hI zhes bzla bar bya'o / /
de nas bdag nyid la de bzhin gshegs pa thams cad kyis gsol ba btab par gyur par bsams la /
bcom ldan khyod la gsol ba ni / /
'dod chags chen po bde ba che / /
snying po yid ni brtag pa nyid / /
bde chen myur du grub par mdzod / /
de nas langs te de bzhin gshegs pa thams cad kyis nam mkha' gang bar bsams la /
de bzhin gshegs pa thams cad la phyag 'tshal ba 'di skad brjod do / /
bdag nyid rang nyid rdo rje can / /
rdo rje sems dpa' bdag rang nyid / /
bdag ni sangs rgyas rgyal po che / /
stobs chen rdo rje can bdag nyid / /
bdag nyid rnal 'byor dbang phyug rgyal / /
phyag na rdo rje brtan bdag nyid / /
bdag po rdo rje chen po bdag /
byin gyis brlab pa mi 'dor ro / /
oM d+hI zhes bya ba brjod par bya'o / /
dngos grub cho ga thams cad la / /
rdo rje dril bu rab bskul bas / /
cho ga lhag gam ma tshang ba / /
'grub 'gyur smad par mi bya'o / /
zhes bcom ldan 'das rdo rje sems dpas gsungs so / /
de nas bcom ldan 'das rnam par snang mdzad kyi dam tshig gi phyag rgya dang /
oM d+hI badzro tiSh+Tha maN+Dal ud tha pa ye zhes brjod la dkyil 'khor bteg la nam mkhar bzhag ste /
de nyid kyis bdag la byin gyis brlabs la yang phyag rgya chen po bcings te /
badzro dr-iSh+Ti ma Ta zhes bya ba mig gnyis su bkod la /
phyag rgya la gnas de bzhin langs / /
kun du rnam par bltas nas ni / /
snying po yang dag zlos byed cing / /
bsgyings pa'i tshul gyis yongs su bskor / /
oM d+hI a las rkang mthil gnyis su sna tshogs rdo rje bsams la rkang mthil nas brtsams te nam mkha'i khams ma lus pa'i gtos dang mnyam pa'i sa'i cha rdo rjer gyur par bsam par bya'o / /
rdo rje'i lta bas kyang g.yon nas bskrad pa dang /
g.yas nas 'og bcing ba dang /
nam mkha' bcing ba dang /
phyogs dang mtshams dang dkyil 'khor bcing ba byas nas rwa ba dang dra ba bya'o / /
de nas sgo dbye ba'i phyag rgyas phye ba la gsang ba'i dkyil 'khor rdo rje rgyu'i ngo bo zhal bzhi pa phyag bzhi pa phyag rgya 'di dang ldan pas dgug par bya'o / /
oM badzra maN+Da la hUM dzaHzhes bya ba dang /
rdo rje khu tshur gyi mdzub mo dang mthe bong rdo rje byas pa ni rdo rje 'khor lo'i phyag rgya zhes bya ste dkyil 'khor thams cad 'gugs par byed pa'o / /
oM badzra tsakra a d+hi tiSh+Tha sat+ti ya hUM zhes bya ba'i rig pa'i phyag rgya dang ldan pas ye shes kyi dkyil 'khor byin gyis brlab par bya'o / /
'di'i phyag rgya ni rdo rje khu tshur gnyis mgal me'i 'khor lo bskor ba'i tshul du bya'o / /
de nas seng ldeng la sogs pa'i phur bu zhes bya ba nas bsang chu'i bum pa gzhag pa'i bar snga ma bzhin du thig gdab par bya'o zhes bya ba'i bar du rdo rje sems dpa'i dkyil 'khor las gsungs pa'i cho ga rnams rjes su spyad la /
tshon dmar po dang ljang gu dang sngon po dang ser po dang dkar pos ji skad bshad pa'i tshul gyis phyi rol gyi rwa ba nas brtsams te rwa ba ji lta ba bzhin du yang dag par bris la sna tshogs pad+ma'i gdan la sogs pa yang dag par bri bar bya'o / /
dkyil 'khor 'di thams cad rdo rje sems dpa'i dkyil 'khor dang 'dra bas /
dkyil 'khor dbus ma'i dbus su bcom ldan 'das rnam par snang mdzad zla ba'i mdog can phyag g.yon pa de bzhin gshegs pa'i khu tshur gyis rdo rje dril bu 'gying bag gis bsnams pa /
phyag g.yas pa la de bzhin gshegs pa'i rdo rje rang gi thugs kar bstod pa'i tshul gyis bsnams pa 'dzum pa dang bcas pa /
'od zer dmar po 'bar ba kun du 'khrug pa de bzhin gshegs pa thams cad kyi rin po che'i cod pan dang /
dar dpyangs kyi dbang bskur ba sna tshogs pad+ma la rdo rje'i skyil mo krung gis sku drang por bzhag ste bzhugs pa /
oM sa ma ya s+t+waM zhes brjod cing bri bar bya'o / /
bcom ldan 'das rnam par snang mdzad kyi mdun du rdo rje yid las byung ba'i gnas su rdo rje mtshon cha ma /
phyag g.yon na de bzhin gshegs pa'i khu tshur gyis me tog gi gzhu bsnams pa phyag g.yas pas rdo rje mda' gsor ba la brtson pa'o / /
bcom ldan 'das kyi g.yas logs su rdo rje ki li ki la'i gnas su rdo rje ki li ki la ma phyag gnyis de bzhin gshegs pa'i khu tshur bcings pas de bzhin gshegs pa'i rdo rje rang gi thugs ka'i gnas su 'khyud pa'i tshul gyis bzhugs pa'o / /
bcom ldan 'das kyi rgyab logs su rdo rje dran pa'i gnas su rdo rje dran ma de bzhin gshegs pa'i khu tshur gyis chu srin gyi rgyal mtshan bsnams shing g.yon pas gdan la bsnyems pa dang bcas pas bzhugs pa'o / /
bcom ldan 'das kyi g.yon logs su rdo rje snying po'i gnas su rdo rje snying po ma /
de bzhin gshegs pa'i khu tshur gyis de bzhin gshegs pa'i rdo rje bsnams shing bsnyems tshul gnyis kyis bzhugs pa la brtson pa'o / /
nang gi dkyil 'khor de nyid kyi me'i mtshams su rdo rje mi phyed ma /
bden bral gyi mtshams su rdo rje sprin ma /
rlung gi mtshams su rdo rje ston ma /
dbang ldan gyi mtshams su rdo rje dgun ma ste /
go rims bzhin du me tog dang /
bdug spos dang /
mar me dang /
dri spyi bor thal mo sbyor ba'i tshul gyis bsnams par ro / /
phyi'i dkyil 'khor gyi lha'i snam bur me'i mtshams su sgeg mo /
de bzhin gshegs pa'i khu tshur gnyis kyis de bzhin gshegs pa'i rdo rje bsnams nas rdo rje bsnyems ma'i tshul gyis bsam pa g.yos pa dang rab tu 'dud pa'o / /
bden bral gyi mtshams su bzhad ma phyag g.yas na so'i phreng ba gnyis dang ldan pa /
de bzhin gshegs pa'i rdo rje bsnams nas /
rnam par snang mdzad la sogs pa rang gi 'dzum pa rmad du byung ba la 'jog pa /
phyag g.yon gdan la bsnyems pa'i tshul gyis bzhugs pa'o / /
rlung gi mtshams su glu chen po rdo rje pi wang len par brtson pa'o / /
dbang ldan gyi mtshams su gar ma rdo rje rtse gsum pas mtshan pa phyag gnyis na bsnams nas gar mdzad par bzhugs pa'o / /
phyi dang nang du bcas pa'i shar sgo gnyis su rdo rje lcags kyu ma rdo rje lcags kyus de bzhin gshegs pa thams cad 'gugs par mdzad pa'o / /
lho phyogs kyi sgo gnyis su rdo rje zhags pa ma rdo rje zhags pas de bzhin gshegs pa thams cad dkyil 'khor du 'jug par mdzad pa'o / /
nub phyogs kyi sgo gnyis su rdo rje lcags sgrog ma rdo rje lcags sgrog gis de bzhin gshegs pa thams cad 'ching bar mdzad pa'o / /
byang phyogs kyi sgo gnyis su rdo rje 'bebs ma rdo rje dril bus de bzhin gshegs pa thams cad dbang du mdzad cing yang dag par bzhugs pa bri bar bya'o / /
de nas 'di rnams kyi snying po go rims ji lta ba bzhin du bshad par bya'o / /
oM badzra d+hiSh+Tha sA ma ke ma Ta /
oM badzra ki li ki la hUM /
hUM badzra sma ra badzri Ni ban+d+ha /
hUM tu Sh+ya ta badzra Ni hUM /
hUM badzra me g+he /
hUM sha rad badzri /
hUM badzri she shi ni /
haM badzra lA s+ye /
hA sa badzra Ni /
oM badzra gI te /
oM badzra nr-i t+ya badzri /
dzaHbadzra aM ku she /
hUM badzra pA she /
baM badzra s+pho Te /
a badzra g+haN+Te /
'di dag thams cad la sna tshogs pad+ma'i gdan la rdo rje skyil mo krung gis bzhugs pa /
sangs rgyas lnga'i cod pan can sku mdog dkar po rnam par snang mdzad la mngon par phyogs pa'o / /
de nas dkyil 'khor gyi sgo ji lta ba bzhin du phye la /
mchod yon phul te /
bum pa la sogs pas /
bcom ldan 'das rnam par snang mdzad la sogs pa 'khor dang bcas pa la mchod par bya'o / /
dril bu rtser btags rgyal mtshan rnams / /
mtshams kyi mdun du gzugs par bya'o / /
phyi yi mtshams kyi gnas rnams su / /
bum pa lcug mas rnam brgyan dang / /
rnam par snang mdzad spyan sngar ni / /
dri yi chus bkang bum pa bzhag /
khengs shing nor babs rdo rjer bcas / /
lcug ma las kyang bzlas brjod bya / /
'di skad ston par 'gyur te /
bum pa nag po ra ri med pa lto che ba dang /
ske ring ba /
mchu 'phyang ba /
rin po che la sogs pa rdo rje sems dpa'i dkyil 'khor las bshad pa /
rdzas thams cad dang ldan pa'i bum pa /
de bzhin gshegs pa'i khu tshur gyis yongs su bzung ste /
rdo rje me tog gi lcug ma las rnam par snang mdzad la sogs pa'i snying po brgya rtsa brgyad bzlas nas phyi rol du lha rnams la re re dbul bar bya'o / /
dang por ni bcom ldan 'das rnam par snang mdzad kyi bum pa shar sgor bltas par phyi rol du gzhag par bya'o / /
gnyis pa ni nang gi dkyil 'khor bcom ldan 'das rnam par snang mdzad kyi mdun du yang sngags 'di nyi shu rtsa gcig bzlas la gzhag par bya'o / /
oM ma hA su kha badzra sa ma ya a b+hi She ka dzaHhUM baM hoH /
de ltar bum pa phul nas bum pa gang ba la yang rnam par snang mdzad la sogs pa'i snying po bzlas la lha rnams la re re dbul bar bya /
de nas bza' ba la sogs pa snga ma bzhin du phul la /
mchod pa rnam pa lnga kar yang snga ma'i rjes su 'brangs nas dbul bar bya ba dang /
rol mo bcu po stong ngam /
rol mo bcu po ji lta ba bzhin du dbul bar bya ste /
gzhan dag kyang de bzhin du shes par bya'o / /
de nas phyi rol du gtor ma byin nas ras shin tu dmar po la snga ma bzhin du bzlas te /
smad g.yogs dang stod g.yogs dang gdong g.yogs byas la sdom pa ji lta ba bzhin du blangs te /
oM sarba yo ga tsit+to t+pA da yA mi zhes bya bas byang chub chen por sems bskyed la /
g.yas pa'i de bzhin gshegs pa'i khu tshur gyis rang gi rdo rje blangs te /
rang gi snying gar bzhag nas /
hUM las rang gi snying gar rdo rje bskyed la 'di skad ces brjod par bya'o / /
su ra ta sa ma ya s+t+waM ho badzra sid+d+ha ya thA su khaM /
de nas phyi rol gyi sgor mngon du bltas nas gzhag pa'i bum pa'i chus bdag nyid dbang bskur la ji skad du bshad pa'i phyag 'tshal ba'i phyag rgyas badzra badzra /
rdo rje sems dpa' bsdus pa na / /
rdo rje rin chen bla na med / /
rdo rje chos kyi glu blangs pa / /
rdo rje las ni byed par 'gyur / /
zhes bya ba dang /
rdo rje'i glu len cing dang por shar sgo nas /
dkyil 'khor du zhugs la dzaHbadzra aM ku sha lan gsum brjod la /
rdo rje lcags kyu mas bdag nyid bkug par gyur par bsam par bya'o / /
yang lho phyogs kyi sgo nas de bzhin du zhugs la /
hUM badzra pA she zhes brjod cing rdo rje zhags pa mas bdag nyid bcug par bsam par bya'o / /
de nas nub phyogs nas de bzhin du zhugs la baM badzra s+phoT zhes zlos shing rdo rje lcags sgrog mas bdag nyid bcing bzhin par bsam par bya'o / /
de nas de bzhin du byang sgo nas zhugs la /
ho badzra g+haN+Te zhes brjod cing rdo rje 'bebs pas bdag nyid dbang du byas par bsam par bya'o / /
de nas de bzhin du yang shar phyogs kyi sgo nas zhugs la /
thog mtha' med pa'i sems dpa' ni / /
rdo rje sems dpa' bde ba che / /
khyod ni kun du bzang po ste / /
rdo rje bsnyems ma'i bdag po gtso / /
rdo rje sems dpa'i ting 'dzin gyis / /
rdo rje de bzhin rdo rje 'dzin / /
rdo rje kun mchog rnam bsgrubs pa / /
rdo rje sems dpa' bdag grub mdzad / /
de nas rdo rje sems dpa'i dkyil 'khor chen po las bshad pa'i cho ga snga ma bzhin du rjes su spyad la /
mtshan brgya rtsa brgyad pas bstod nas /
rdo rje mtshon cha ma la sogs pa'i gsang ba'i mchod pa bzhi dang /
glu dang rol mo'i mchod pas bcom ldan 'das la yang dag par mchod la /
phyi'i dkyil 'khor gyi nang du sna tshogs pad+ma shar sgor bltas pa bris la rnam par snang mdzad kyi phyag rgya chen por pad+ma der ji lta ba bzhin du 'dug ste /
dri dang me tog la sogs pas bdag nyid yang dag par mchod la /
mchod yon blangs nas rnam par rgyal ba'i bum pa las de bzhin gshegs pa'i khu tshur gyis chu blangs la /
oM d+hI oM badzra a b+hi Shiny+tsa zhes brjod la /
des bdag nyid dbang bskur bar bya zhing chu de btung bar bya'o / /
de nas rdo rje rin chen gyi dam tshig gi phyag rgyas bdag nyid dbang bskur ba'i rdo rje rin chen gyis byin gyis brlabs pa'i rin chen cod pan gyis kyang dbang bskur bar bya'o / /
de nas 'dis de bzhin gshegs pa'i rdo rje dang rdo rje dril bu blang bar bya'o / /
hUM sarba d+harmA ma hA badzra d+ha ra e Sha twaM a b+hi Shiny+tsA mi gr-i h+Na /
kye che ge mo sid+d+ha A /
de ltar rdo rje'i dbang bskur ba blangs nas /
bdag po'i dbang bskur ba snga ma bzhin du blang bar bya'o / /
de nas ming gi dbang bskur ba blangs nas dngos grub kyi rdo rje'i brtul zhugs blang bar bya'o / /
de nas de kho na nyid kyis rdo rje gzung zhing chos kyi dril bu dkrol la /
dam tshig gi phyag rgya chen por byin gyis brlabs la /
oM d+hI zhes bya ba bzla bar bya'o / /
de nas mchod pa rnam pa lnga dang /
rdo rje mtshon cha ma la sogs pa mchod pa bcu gnyis kyis yang dag par mchod la /
tshigs su bcad pa lngas rjes su gnang ba dang /
gzengs bstod pa dang /
lung bstan pa dang /
sngags dang phyag rgya bzhi'i man ngag bcom ldan 'das la phyag byas la /
bcom ldan 'das las mnos te bdag la byin gyis brlab pa la sogs pa byas la /
rang gi ming nas brjod do / /
bcom ldan 'das rnam par snang mdzad kyi phyag rgya chen po bcings la /
oM d+hI zhes zlos shing bcom ldan 'das rnam par snang mdzad dkyil 'khor dbus ma'i rang gi gnas su de bzhin gshegs pa'i rdo rjer bsam par bya'o / /
de nas oM d+hI badzro haM zhes zlos shing /
de bzhin gshegs pa'i rdo rjer bdag nyid bsgom par bya'o / /
de nas oM d+hI bai ro tsa na hUM /
zhes bya bas rdo rje rnam par snang mdzad du bsgom par bya'o / /
de bzhin du rdo rje 'bebs pa'i bar gyi phyag rgya chen po bcings la /
a badzra g+haN+Te a zhes brjod la /
rdo rje 'bebs pa'i gnas su rdo rje 'bebs pa'i rang bzhin rdo rje dril bu'i ngo bor bsam par bya'o / /
de nas dril bu a badzra g+haN+Ta zhes bya ba dang /
badzra g+haN+To haM zhes bya bas rdo rje dril bu'i nga rgyal bsgom par bya'o / /
a badzra g+haN+Te badzra g+haN+To zhes zlos shing dril bu de rdo rje dril bu'i gzugs su bdag nyid bsgom par bya'o / /
de ltar dkyil 'khor rab tu bsgrubs nas bsdu ba byas nas mtshan brgya rtsa brgyad pas bstod la /
ji skad du bshad pa'i bde ba chen po'i rdo rje lcags kyu ma thams cad mnyam pa nyid kyi ye shes 'dzin ma zlos shing /
bcom ldan 'das rnam par snang mdzad 'khor dang bcas pa'i dkyil 'khor du zhugs nas /
rdo rje gnod sbyin gyis bgegs bskrad pa byas la mtshams dang /
dkyil 'khor steng 'og dang /
nam mkha' bcing ba dang /
phyogs bcing ba dang /
rwa ba dang /
dra ba yang byas la rdo rje khu tshur gyis dkyil 'khor gyi sgo rnams bcad do / /
rdo rje srung bas dkyil 'khor gyi sgo thams cad kyi bsrung ba yang dag par bsrungs la /
oM d+hI zhes zlos shing bcom ldan 'das 'khor dang bcas pa la mchod yon phul nas /
bcom ldan 'das 'khor dang bcas pa dam tshig gi phyag rgyas mngon par bsgrub pa'o / /
de nas chos dang las dang phyag rgya chen pos rgyas btab la /
dbang bskur ba'i phyag rgya rnams kyis dbang bskur te /
yang mchod yon phul te mchod pa lngas mchod cing rdo rje mtshon cha ma la sogs pa phyag rgya'i mchod pa bcu gnyis kyis yang dag par mchod la rnam par sgeg pa'i dga' ba'i rdo rjes phyag bzhi bya'o / /
de nas bcom ldan 'das rnam par snang mdzad kyi phyag rgya chen po bcings la lha thams cad kyi sku dang gsung dang thugs rdo rje'i bdag nyid can du bsgom zhing /
oM badzra At+ma ko\u0f85haM zhes bzla'o / /
de nas chos thams cad rang bzhin gyis dag par bsgoms /
oM swa b+hA ba shud+d+ho\u0f85haM zhes bzlas shing de nas sarba sa mo\u0f85haM zhes bzlas shing /
chos thams cad bdag med par mnyam pa nyid kyi lha thams cad bdag nyid mnyam par bsgom mo / /
de nas phyi rol du gtor ma byin la sbyin sreg bya'o / /
de nas yang bcom ldan 'das 'khor dang bcas pa yang dag par mchod nas phyag byas la ji srid mtshan ma thob par gyur pa de srid kyi bar du bsgom par bya'o / /
de nas phyag byas la 'di skad ces brjod do / /
khyed sngon khyim la dga' ba yi / /
srid pa'i bde ba dag bya'i phyir / /
'dod pa kun gyi dngos grub ces / /
'gro ba kun kyang grub par mdzad / /
de ltar bka' nod nas slob ma gzhug par bya'o / /
slob dpon las kyi cho ga rdzogs so // //
de nas bslab pa'i gzhi lnga yongs su gzung ba'am /
dge sbyong ngam /
dge slong gi bslab pa yongs su bzung bas sngar bshad pa'i cho gas rig pa'i sdom pa slob mas gzung bar bya'o / /
de nas slob dpon gyis oM sarba yo ga tsit+tot+pa da yA mi zhes bya bas byang chub kyi sems bskyed du gzhug go / /
de nas de'i snying gar snga ma bzhin du rdo rje bskyed la /
de nas rnam par snang mdzad du byin gyis brlabs la /
spos dang me tog la sogs pas mngon par mchod de /
yon gyi mchog blangs nas phyi rol nas shar phyogs kyi sgor bltas te gnas pa'i bum pa'i chus dbang bskur la /
bdag nyid 'jug pa'i tshul gyis bcug la /
de'i rna bar 'di skad ces brjod do / /
chags bral gyis 'dul 'jig rten rnams / /
chags bral gyis ni 'dul bar 'gyur / /
'dod chags chen po bde ba che / /
rdo rje sems dpa'i bzlas pa yin / /
'dod chags bral 'dra'i sdug bsngal ni / /
gzhan dag ngo bo nyid kyis med / /
de bas kun la chags bral bar / /
khyod ni nam yang ma byed cig /
de nas 'di skad ces brjod par bya ste /
deng khyod de bzhin gshegs pa thams cad kyi rigs su zhugs kyis /
ngas khyed la ye shes gang gis de bzhin gshegs pa thams cad du 'grub pa yang thob na dngos grub gzhan lta smos kyang ci dgos te /
de lta bu'i ye shes bskyed par bya yis /
khyod kyis dkyil 'khor chen po ma mthong ba rnams la smra bar ma byed cig /
khyod dam tshig nyams par gyur ta re /
de nas slob dpon rang nyid kyis /
sems ma rdo rje ma'i phyag rgya kha thur du bstan pa dang /
gyen du bstan pa bcings la rdo rje slob ma'i spyi bor bzhag la 'di skad ces brjod par bya'o / /
'di ni khyod kyi dam tshig yin gyis gal te 'ga' zhig la smras na glad pa 'gas par 'gyur ro / /
de nas dam tshig gi phyag rgya de nyid dang /
mna'i snying po 'di lan cig bzlas nas /
slob ma de 'thung du bcug la 'di skad ces brjod par bya'o / /
de la dam tshig gi snying po ni 'di yin te /
rdo rje sems dpa' deng khyod kyi / /
snying la yang dag zhugs par mdzad / /
gal te tshul 'di smras na ni / /
de ma thag tu dral nas gshegs / /
badzrod ka ThaHzhes bya ba'o / /
de nas slob ma de la 'di skad ces brjod par bya'o / /
deng nas brtsams te khyod kyi phyag na rdo rje nga yin gyis ngas 'di byos shig ces bsgo ba gang yin pa de bya dgos so / /
khyod kyis nga la brnyas par ma byed cig /
mi bde ba ma spangs pas khyod dus byas nas dmyal bar ltung bar 'gyur ta re /
de nas 'di skad ces brjod par bya'o / /
de nas de bzhin gshegs pa thams cad kyis byin gyis rlobs la /
rdo rje sems dpa' bdag la 'bab par gyur cig ces smros shig /
de nas rdo rje slob dpon gyis myur du /
rdo rje sems dpa'i phyag rgya bcings la de'i snying gar bzhag ste /
'di skad ces brjod du gzhug go / /
'di ni rdo rje dam tshig ste / /
rdo rje sems dpa' yin par grags / /
rdo rje ye shes bla med ni / /
de ring nyid du 'bab par shog /
badzra A be sha a zhes lan brgya'i bar du bzlas par bya'o / /
yang g.yon pa'i rdo rje khu tshur gyis sems ma rdo rje ma dral bar bya zhing /
oM d+hI /
a a a a zhes a bzhi dang bcas pa'i gzungs lan brgyar bzla bar bya zhing /
bcom ldan 'das rnam par snang mdzad sku mdog dmar pos yongs su gang bar bya'o / /
de nas babs nas lha'i ye shes kyang skye bar 'gyur ro / /
de nas me tog dor la phreng ba'i dbang bskur ba dang /
gdong g.yogs dgrol ba dang /
dkyil 'khor bstan pa dang /
'jug pa'i phyag rgya dgrol ba dag slob dpon gyi cho gas byed du gzhug go / /
de nas slob dpon gyis dbang bskur ba byin la de blud de 'di skad ces brjod do / /
'di ni khyod kyi dmyal ba'i chu / /
dam tshig 'das na sreg par byed / /
dam tshig bsrungs na dngos grub 'gyur / /
rdo rje bdud rtsi'i chu 'thung shig / /
rdo rje dril bu'i phyag rgya dag /
gal te dkyil 'khor ma mthong smras / /
dad pa med pas bgad pa'am / /
skye bo 'dus nang na gnas smras / /
de nas rdo rje rin po che'i phyag rgyas dbang bskur ba dang /
rdo rje rin po che'i cod pan dang /
dar dpyangs kyi dbang bskur ba byin la /
rdo rje dang bdag po dang ming gi dbang bskur ba dang /
dngos grub kyi rdo rje'i brtul zhugs kyang sbyin par bya'o / /
de nas de kho na nyid kyis rdo rje byin la /
chos kyi rdo rje dril bu dkrol du gzhug cing /
dam tshig gi phyag rgya chen por byin gyis brlab par bya ba'i phyir man ngag bslab par bya'o / /
de nas me tog la sogs pa dang /
rdo rje mtshon cha ma la sogs pa phyag rgya'i mchod pa bcu gnyis kyis de legs par mchod la /
oM d+hI zhes bya ba'i sngags byin la phyag rgya chen po la sogs pa bzhi bcings pa bslab par bya'o / /
cho ga lhag ma ni dpal rdo rje sems dpa'i dkyil 'khor las bshad pa las shes par bya'o / /
slob ma gzhug pa la sogs pa'i cho ga rdzogs so // //
da ni dam tshig dang dbang bskur ba thob pa rnams la slob dpon gyi dngos grub kyi ye shes bslab par bya'o zhes bya ba'i cho ga bstan par bya ba'i phyir bsgrub par bya zhes bya ba la sogs pa gsungs te /
'di bsgrubs pas na sgrub pa ste /
sgrub pa'i thabs so / /
'dir de ji lta bu zhe na de bzhin zhes bya ba la sogs pa gsungs te /
ji ltar dpal rdo rje sems dpa'i sgrub pa gsungs pas /
de bzhin du dpal rnam par snang mdzad kyi sgrub pa la yang de ltar bya bar shes par bya'o zhes bya ba'i tha tshig go / /
yid la 'dod pa'i dngos grub rnams / /
zhes bya ba gsungs te /
ji ltar rdo rje sems dpa' bsgrubs pas yid la mngon par 'dod pa bsgrub pa'i 'bras bu'i tshul grub par 'dod pa de bzhin du rnam par snang mdzad bsgrub par 'gyur ro zhes ston to / /
don yod pa dang thogs pa med par myur du dam pa grub pa yin te zhes bya ba ni ji ltar rdo rje sems dpa' bsgrubs pas don yod cing 'bras bu dang bcas pa gzhom par mi nus pas /
thogs pa med pa yin pa dang /
myur ba ste tshe 'di nyid la sangs rgyas nyid dam rdo rje 'dzin pa nyid kyi mtshan nyid kyi dngos grub tu 'gyur ba yin pa de bzhin du rnam par snang mdzad bsgrubs pas kyang 'bras bu 'byung bar 'gyur ro zhes ston to /
'di skad ston te badzra any+dza li zhes bya bas rdo rje thal mo bcing bar bya'o / /
de nas badzra ban+d+ha zhes bya bas rdo rje bsdams pa bcings la /
badzra ban+d+ha traT ces bya bas rdo rje bsdams pas snying gar lan gsum dral bar bya'o / /
de nas badzra A be+e sha zhes bya bas rdo rje 'bebs pa'i dam tshig gi phyag rgya bcings la a zhes pas bdag nyid dbab par bya'o / /
tiSh+Tha badzra zhes bya bas dbab pa'i phyag rgya rang gi snying gar bkrol la /
badzra muSh+Ti zhes zlos shing dam tshig gi rdo rje khu tshur bcings la /
oM badzra san+d+hi baM zhes brjod par bya'o / /
de nas yi ge hUM gis dang po'i rdo rje bcings la /
hUM nyid zlos shing phyag rgya bcings pa thams cad rang dbang du bya'o / /
de nas snga ma bzhin du rnam par snang mdzad kyi phyag rgya chen po bcing bar bya'o / /
de nas sngar bshad pa'i tshul gyis gsang ba'i lcags kyu ma bcings la ye shes sems dpa'i rang bzhin can gyi rnam par snang mdzad lus la bcug la /
bcom ldan 'das kyi dam tshig gi phyag rgya bcings las ma ya s+t+waM /
zhes brjod de 'od kyi dkyil 'khor 'od zer dmar po 'bar ba kun du 'khrug pa bskyed nas sa ma ya s+t+waM /
a haM oM d+hI zhes lan gsum bzlas te /
rang gi lus kyi nang du chud pa'i bcom ldan 'das dang bdag nyid chu dang 'o ma ltar gcig tu gyur par bsam par bya'o / /
de nas chos kyi phyag rgya lce la bkod cing /
las kyi phyag rgya dang /
phyag rgya chen po yang bcings la /
de bzhin du yid kyis legs so zhes bya ba'i sbyor bas sangs rgyas thams cad lus la bcug la /
rang gi dam tshig gi phyag rgyas bsgrub par bya'o / /
de nas de rnams chos dang las dang phyag rgya chen pos rgyas btab la dang pos rdo rje bcings te /
snga ma bzhin du badzra satwa /
badzra rat+na /
badzra d+harma /
badzra karma badzra a d+hi tiSh+Tha swa mAM zhes bya bas byin gyis brlabs nas /
rdo rje rin chen gyi phyag rgyas dbang bskur te /
dngos grub kyi rdo rje brtul zhugs kyi bar gyi cho ga rnams rjes su spyad la rdo rje mtshon cha ma la sogs pa gsang ba'i mchod pa bzhis bdag nyid yang dag par mchod nas /
rnam par sgeg pa'i dga' byed rdo rje'i bcom ldan 'das la phyag byas nas phyag bzhi yang bya ste /
de nyid kyis ni rdo rje gzung / /
chos kyi dril bu dkrol bar bya / /
dam tshig gis ni phyag rgya che / /
byin gyis brlabs nas snying po bzlas / /
zhes bya ba rang gi snying gar gnas pa'i de bzhin gshegs pa'i rdo rje la /
oM d+hI zhes bya ba yid kyis bris la /
rdo rje dam tshig gis zlos shing phyag rgya chen po bcings la bsgom par bya'o / /
de ltar byin gyis brlabs pa la sogs pa lan cig byas na ji srid zla ba gcig gam zla ba drug gam lo gcig gis bdag nyid rnam par snang mdzad du mngon sum du mthong bar gyur pa de srid kyi bar du bsgom par bya'o / /
de nas zla ba nya ba la mtshan thog thag bsgom par bya'o / /
de nas nyi ma 'char ba'i dus su de bzhin gshegs par 'gyur ro / /
gal te ras la bsgrub par 'dod na sngar bshad pa'i tshul gyis mtshan ma thob par gyur pa dang /
ras la bcom ldan 'das rnam par snang mdzad 'drir gzhug par bya ste /
de'i phyogs dang mtshams rnams su de bzhin gshegs pa'i dkyil 'khor las bshad pa'i de bzhin gshegs pa brgyad bris la /
de'i mdun du bdag la byin gyis brlab pa la sogs pa byas la ras ris la bcom ldan 'das spyan drangs la mchod pa thams cad kyis ji ltar de bzhin du yang dag par mchod la phyag byas nas mdun du 'dug la snying gar gnas pa'i de bzhin gshegs pa'i rdo rje'i dbus su oM d+hI zhes bya ba yid kyis bris la /
bcom ldan 'das kyi phyag rgya chen po bcings la bzlas brjod 'bum ji lta ba bzhin du bya'o / /
de nas zla ba nya ba la mtshan thog thag bzlas brjod bya'o / /
mtshan phyed na bdud kyi dpung mthong bar 'gyur la de bzhin du bdud thams cad bcom pas gzhom par bya'o / /
de nas de bzhin du phyag rgya chen po bcings la bsgom par byas la nang par de bzhin gshegs pa nyid dam /
byang chub sems dpa' chen po nyid thob par 'gyur ro / /
gal te rdo rje 'dzin pa chen po nyid thob par 'dod na de bzhin du mtshan ma thob pas rdo rje sems dpa'i sku gzugs sngar bshad pa'i mtshan nyid can byed du gzhug go / /
de nas de'i mdun du de bzhin gshegs pa'i rnal 'byor byas la sku gzugs la rdo rje sems dpa' gsang ba'i lcags kyu mas spyan drangs la /
de bzhin gshegs pa'i dam tshig gi phyag rgyas bsgrub par bya'o / /
de nas oM d+hI zhes brjod pas de bzhin gshegs pa'i chos kyi phyag rgya rdo rje sems dpa'i ljags la bsams nas /
rdo rje sems dpa'i las kyi phyag rgya dang /
phyag rgya chen po yang nye bar bstan par bya'o / /
de nas sangs rgyas lnga'i cod pan gyis dbang bskur la mchod pa rnam pa lnga dang /
rdo rje mtshon cha ma la sogs pa /
de bzhin gshegs pa'i phyag rgya bcu gnyis kyis yang dag par mchod nas rnam par sgeg pa'i dga' ba'i rdo rje dang /
phyag bzhis phyag bya'o / /
de nas rdo rje sems dpa'i phyag rgya chen po bcings la /
oM d+hI zhes bya ba zlos shing rdo rje sems dpa' bdag nyid bsgoms na zla ba drug na rdo rje 'dzin par 'gyur ro / /
gal te de bzhin gshegs pa'i sku gzugs la de bzhin gshegs pa 'gugs na de bzhin du mtshan ma thob pas /
de'i mdun du 'dug la gsang ba'i lcags kyu ma bcings te /
oM d+hI zhes bya bas nyin re zhing bdag la byin gyis brlab pa la sogs pa byas nas bsgrub par bya'o / /
de nas zla ba phyed kyis thams cad stsol bar 'gyur ro / /
de nas de bzhin gshegs pa'i phyag rgya chen pos bdag nyid de bzhin gshegs pa bsgrub par 'dod na de bzhin du mtshan ma thob nas phyag rgya chen po bcings la zla ba phyed tsam bsgoms nas mthar mtshan thog thag bsgoms na de'i 'og tu de bzhin gshegs par 'gyur ro / /
de nas ma bsgrubs pa'i zhes bya ba la sogs pa bshad ma thag pa'i bsgrubs pas ma bsgrubs pa'i snying po ni ma bsgrubs pa ste /
ma bsgrubs pa'i snying po lan cig bzlas pas thams cad bsrung ba la sogs pa'i las rnams byed par 'gyur ro / /
thams cad bsrung ba la sogs pa rdo rje gtsug tor gyis so zhes bya ba ni snga ma bzhin du de bzhin gshegs pa'i rnal 'byor byas la /
rdo rje bsdams pa lag mthil phye ba bcings la /
mthe bo gnyis dpa' bo'i skyil mo krung du byas la mdzub mo gnyis gshibs te rtse mo byas nas /
oM d+hI zhes bya ba zlos shing spyi gtsug tu gzhag la bsgrub par bya ba dang /
lhan cig tu gyur par byas la yid kyis bsgrub par bya ba skyes bu chen po'i mtshan sum cu rtsa gnyis dbu'i gtsug tor dang ldan pa'i /
de bzhin gshegs pa'i skur bsam par bya'o / /
de lta bus ni thams cad bsrung bar 'gyur ro / /
sems can thams cad dbang du bya ba la ni rdo rje mdzod spus so zhes bya ba ni de bzhin du de bzhin gshegs pa'i sbyor ba byas la /
bshad ma thag pa'i phyag rgyas bzlog nas mdzod spu ru mdzub mo'i rtse mo gnyis bzhag la /
mdzod spu'i phyogs nas rig pa'i rgyal po rdo rje mdzod spu spros la des bsgrub par bya ba zhal gyis bzhes te zil gyis mnan te /
rang gi rkang mthil du babs shing rang dbang du bya bar bsam par byas te /
de lta bus dbang du byas par 'gyur ro / /
chos nyid thams cad thob pa la ni rdo rje chos kyis so zhes bya ba ni /
de bzhin du de bzhin gshegs pa'i rnal 'byor byas la /
thams cad bsrung ba'i phyag rgya de nyid snying gar bzhag ste /
chos thams cad rang bzhin gyis rnam par dag pa'o zhes bsgom zhing rdo rje chos kyi skur yang bdag nyid bsam par bya ste /
de lta bus ni chos thams cad thob par 'gyur ro / /
de bzhin gshegs pa thams cad kyi mchod pa'i dngos grub ni rdo rje mchod pas so zhes bya ba ni snga ma bzhin du de bzhin gshegs pa'i rnal 'byor byas la bshad ma thag pa'i phyag rgya gar gyi khu tshur gyis bskor la mkhur ba spyi gtsug tu gzhag par bya zhing /
rdo rje mtshon cha ma la sogs pa mchod pa rnams kyis bdag nyid mchod par bsam par bya ste /
de lta bus ni mchod pa thams cad 'grub par 'gyur ro / /
gdug pa thams cad 'dul ba la ni rdo rje khro bos so zhes bya ba ni /
de bzhin du de bzhin gshegs pa'i rnal 'byor byas la rdo rje khu tshur gnyis bcings pa ste /
rdo rje hUM mdzad du bdag nyid bsams la mdzub mo gnyis kyis sdigs mdzub bya zhing rang gi snying gar rdo rje'i rigs rnams spros la des gdug pa thams cad gdul bar bya'o / /
byang chub kyi spyod pa ma lus par rdzogs par bya ba la ni rdo rje spyod pa'i phyag rgyas so zhes bya ba ni de bzhin du de bzhin gshegs pa'i rnal 'byor byas la de bzhin gshegs pa'i khu tshur gnyis kyis sbyin pa gtong ba ltar bya zhing /
thams cad sgrol ba la sogs pa'i tshul gyis dbye ba mtha' yas pa dang /
nam mkha'i mdzod kyi ting nge 'dzin gyis nam mkha'i khams thams cad gang ba'i sbyin pa gtong bar byed par bdag nyid bsam par bya'o / /
bdud thams cad gzhom pa la ni bdud thams cad 'joms par byed pas so zhes bya ba ni de bzhin gshegs pa'i rnal 'byor byas la /
g.yon pa'i de bzhin gshegs pa'i khu tshur snying gar bzhag la g.yas pa'i de bzhin gshegs pa'i khu tshur gyi sor mo thams cad brkyang bas sa la reg par bya zhing /
de bzhin gshegs pa mi bskyod pa'i skur bdag nyid bsams la rang gi lus las byung ba'i rdo rje 'dzin pa la sogs pas bdud bcom par gyur par bsam par bya ste /
de lta bus ni bdud thams cad bcom par 'gyur ro / /
'dir rang gi snying pos kyang rdo rje sems dpar lhag par mos par bya'o / /
de bzhin gshegs pa thams cad nyid du bya ba la ni rdo rje ye shes kyi khu tshur gyis so zhes bya ba ni /
de bzhin du rnam par snang mdzad kyi sbyor ba byas la /
bcom ldan 'das rnam par snang mdzad kyi phyag rgya chen po bcings te /
ji srid bdag nyid de'i gzugs su gyur pa de srid kyi bar du bsgom par bya'o / /
bde ba chen po rdo rje gsang ba ni de bzhin gshegs pa'i dkyil 'khor te /
de las de bzhin gshegs pa thams cad kyi bde ba chen po rdo rje gsang ba nyid kyi cho ga rgyas pa ste /
de ston par byed pa'i rtog pa'i rgyun no / /
dpal mchog dang po'i rgya cher bshad pa shes rab kyi pha rol tu phyin pa 'byung ba zhes bya ba las dum bu gnyis pa rtsa ba'i rgyud las /
de bzhin gshegs pa'i rtog pa bshad pa rdzogs so // //
de ltar de bzhin gshegs pas 'dul ba'i sems can rnams rjes su gzung bar bya ba'i phyir de bzhin gshegs pa'i rtog pa bstan nas /
da ni khro bas khro ba spang ba'i phyir /
de nas bcom ldan 'das zhes bya ba la sogs pas rdo rje rigs kyi rtog pa gsungs pa yin no / /
de nas zhes bya ba'i sgra ni snga ma bzhin te /
dang po sbyor ba'i rjes thogs nyid la'o / /
'dir dang po sbyor ba ni dpal rdo rje sems dpa'i dkyil 'khor chen por bshad pa nyid do / /
bcom ldan 'das zhes bya ba ni rnam par snang mdzad do / /
thogs pa med pa ni mi choms pa'o / /
don yod pa ni 'bras bu yod pa'o / /
bka' ni lung bsgo ba'o / /
de nyid kyi bstan pa 'di la mnga' bas na de bzhin gshegs pa thogs pa med cing don yod pa'i bka'i bstan pa la rdo rje sems dpa' la gsol ba btab po zhes bya bar sbyar ro / /
ci zhig mdzad nas she na /
de bzhin gshegs pa thams cad kyi zhes bya ba la sogs pa gsungs te /
de bzhin gshegs pa thams cad kyi thugs rje chen po ni gnyis su med pa'i thugs rje chen po'o / /
des bskyed pa'i rdo rje'i rigs ni thabs so / /
de nyid ni bde ba chen po'i khro bo thob pa'i thabs yin pa'i phyir bde ba chen po'i khro bo ste /
de las skye zhing de'i rang bzhin yin pa'i phyir bde ba chen po'o / /
de la dmigs pa'i ting nge 'dzin gang yin pa de la ni ming de skad ces bya ste /
de la snyoms par zhugs shing mngon sum du mdzad pa'o / /
rang gi rdo rje sems dpa' ni rang nyid kyi rdo rje sems dpa' ste /
rang gi byang chub kyi thugs zhes bya ba'i tha tshig go / /
de la gsol ba btab po zhes bya ba ni gsol ba btab par 'gyur ro / /
bde ba chen po rab grub phyir / /
zhes bya ba la sogs pa ni bshad zin to / /
gdug pa thams cad gzhom pa'i phyir / /
rang rigs sprul mdzad rdo rje 'dzin / /
ces bya ba ni gdug pa yang yin la thams cad kyang yin pas na gdug pa thams cad de /
drag po la sogs pa'o / /
de rnams gzhom pa ni sdig pa las bzlog pa'i phyir btsir zhing tshar gcod pa'o / /
rang gi rigs ni rdo rje'i rigs so / /
sprul par mdzod cig pa ni skyed par mdzod cig pa'o / /
rdo rje 'dzin ces bya ba ni bod pa'o / /
de nas zhes bya ba ni gsol ba btab pa'i rjes thogs nyid la bcom ldan 'das rdo rje sems dpa' khro bo gsungs so zhes bya bar sbyar ro / /
ci zhig mdzad nas she na /
de bzhin gshegs pa thams cad kyi zhes bya ba la sogs pa gsungs te /
de bzhin gshegs pa thams cad kyi bka' ni gdug pa gdul bar bya ba'i phyir lung bsgo ba'o / /
oM rak+ta dz+wa la zhes bya ba la sogs pa ni sngags so / /
de'i mi phyed pa'i ting nge 'dzin ni rdo rje rigs kyi dkyil 'khor ro / /
sprul pa des sems can gyi don mdzad pas ming de skad ces bya ba'i rnam par gnon pa de mdzad pa'o / /
rab tu dga' ba'i rdo rje khro bo zhes bya ba gsungs so zhes bya ba la rab tu dga' ba ni rdo rje sems dpa' ste /
de las byung ba'i rdo rje khro bo ni rab tu dga' ba'i rdo rje khro bo ste /
bcom ldan 'das thugs rje chen po'i stobs kyis gdug pa gdul bar bya ba'i phyir rdo rje'i rigs gang zhig ston par mdzad pa de ston par byed pa'i sngags la yang nye bar gdags pas rab tu dga' ba'i rdo rje khro bo zhes bya ba ste /
de gsungs pa ni bka' stsal pa'o / /
'di ni zhes bya ba ni thugs la gnas pa'o / /
de nas zhes bya ba la sogs pa la bcom ldan 'das phyag na rdo rje'i rdo rje las byung ste /
dkyil 'khor chen po'i tshul gyis bzhugs so zhes bya bar sbyar ro / /
bcom ldan 'das rdo rje sems dpa' rab tu dga' ba'i rdo rje khro bo'i sngags gsungs pa tsam gyi rjes thogs nyid la bcom ldan 'das phyag na rdo rje'i phyag na gnas pa'i rdo rje las so / /
kun nas dmar po 'bar ba'i snying po zhes bya ba ni kun nas dmar po 'bar ba ste de'i snying po ni de'i dbus na bzhugs pas zhes bya ba'i tha tshig go / /
smin ma 'gyur zhing khro gnyer bsdu ba gang yin pa de la de skad ces bya la /
de bzhin du smar gser gyi mdog tu gnas pa dang /
spyan dmar ba gang yin pa de la ming de skad ces bya'o / /
rdo rje mche ba gnyis gtsigs pa ni shin tu khro bar ston par byed pa'o / /
sgros rnam par gnon pa ni ma mchu mnan pa'o / /
de ltar ma mchu rnam par gnon pa nyid kyis mi bzad cing 'jigs su rung ba'i zhal gang la mnga' ba de la de skad ces bya'o / /
smin ma 'gyur zhing khro gnyer bsdus pa yang yin la sma ra ser zhing spyan 'bar ba yang yin zhing rdo rje'i mche ba gtsigs pas ma mchu'i sgros mnan pa'i zhal mi bzad pa yang mnga' ba gang yin pa de ni smin ma 'gyur zhing khro gnyer bsdus pa /
sma ra ser zhing spyan 'bar ba la rdo rje mche ba gtsigs pas ma mchu'i sgros mnan pa'i zhal mnga' ba zhes bya ba'o / /
de lta bu yin pa 'ba' zhig tu ma zad kyi dbu skra gyen du 'bar zhing rab tu 'bar ba gang la mnga' ba de ni dbu skra gyen du 'bar ba'o / /
de la mtshon cha ji lta bu zhe na /
rdo rje gzhu la sogs pa yongs su 'dzin pa zhes bya ba smos te /
rdo rje'i gzhu ni rdo rje yid las byung ba'i khro bo'i gzhu dang bcas pa yin pas shes par bya'o / /
de nyid thog mar byas pa gang yin pa de ni rdo rje gzhu la sogs pa ste /
de yongs su 'dzin pa gang yin pa de ni rdo rje gzhu la sogs pa yongs su 'dzin pa'o / /
de yang rdo rje yid las byung ba'i khro bo nas brtsams te /
rdo rje 'bebs pa'i khro bo'i bar du'o / /
dkyil 'khor chen po'i tshul gyis bzhugs so zhes bya ba ni /
rdo rje sems dpa'i dkyil 'khor gyi dbyings su bzhugs pa'o / /
bcom ldan 'das kyis zhes bya ba ni /
rab tu dga' ba'i rdo rje khro bo ste hUM mdzad du 'brel pa'o / /
bcom ldan 'das zhes bya ba la sogs pa la de ltar dkyil 'khor chen po'i tshul gyis gnas pa'i rdo rje yid las byung ba'i khro bo rnams la /
de'i rjes thogs nyid la bcom ldan 'das kyis dkyil 'khor byin gyis brlabs so zhes bya bar sbyar ro / /
bcom ldan 'das rab tu dga' ba'i rdo rje khro bo khams gsum pa thams cad 'dul bar mdzad nas /
kun nas nyon mongs pa dang ldan pa'i 'jig rten gyi khams na gnas pa'i dbang phyug chen po la sogs pa'i 'jig rten gsum po phyir mi ldog pa'i sa la bzhag pas 'dul bar mdzad do / /
de nas de mdzad nas rdo rje dam tshig chen po'i dkyil 'khor chen po byin gyis brlabs so zhes bya ba la /
rdo rje dam tshig kyang yin la chen po yang yin pas na rdo rje dam tshig chen po ste /
rdo rje rigs chen po ste /
rab tu dga' ba'i rdo rje khro bo la sogs pa nas /
rdo rje 'bebs pa'i khro bo'i mthar thug pa'o / /
de'i dkyil 'khor ni de'i dam tshig chen po'i dkyil 'khor ro / /
de byin gyis brlabs pa ni brtan par mdzad pa ste slob dpon gcig nas gcig tu brgyud pas phyi ma'i mthar thug pa med par 'khor ba las sems can gdon par bya ba'i phyir byin gyis brlabs pa'o / /
de ltar de nas bcom ldan 'das zhes bya ba nas brtsams te /
rdo rje dam tshig chen po'i dkyil 'khor byin gyis brlabs so zhes bya ba'i bar du bstan pas ni ting nge 'dzin gnyis pa gsungs pa yin no / /
de nas bsdu ba bya ste /
bdag nyid dbang bskur ba ji lta ba bzhin du blangs nas /
rdo rje lcags kyus khro bo 'khor dang bcas pa dgug par bya zhing /
rdo rje zhags pas khro bo bcug la /
rdo rje lcags sgrog gis khro bo bcings nas /
rdo rje 'bebs pas khro bo dbang du bya'o / /
de nas dam tshig gi phyag rgya rnams kyis bcom ldan 'das 'khor dang bcas pa bsgrub par bya'o / /
de nas chos dang las dang phyag rgya chen po rnams kyis rgyas btab la dbang bskur nas phyag rgya chen po las sbyar bar bya'o / /
de la las ni 'di dag yin te /
rab tu dga' ba'i rdo rje khro bo'i phyag rgya bcings la /
bcom ldan 'das rab tu dga' ba'i rdo rje khro bo thugs rje chen po'i khro bos sems can gyi khams gdug cing gtum pa rnams byang chub kyi sems chen po la rab tu 'jog par mdzod cig ces brjod par bya'o / /
rdo rje yid las byung ba'i phyag rgya chen po bcings nas /
bcom ldan 'das rdo rje yid las byung ba'i khro bo 'dod chags kyi mda' rnam par dag pa'i khro bo de 'dod chags kyi mda' rnam par dag pa'i gnas la rab tu dgod par mdzod cig ces pa dang /
rdo rje ki li ki la'i khro bo'i phyag rgya chen po bcings la /
bcom ldan 'das rdo rje ki li ki la'i khro bo reg pa rnam par dag pa'i gnas la rab tu 'jog par mdzod cig ces bya ba dang /
rdo rje dran pa'i khro bo'i phyag rgya chen po bcings nas /
bcom ldan 'das rdo rje dran pa'i khro bo'i sdug pa'i 'ching ba rnam par dag pa'i khro bos de sdug pa'i 'ching ba rnam par dag pa'i gnas la 'jog par mdzod cig ces brjod do / /
rdo rje bsnyems pa'i khro bo'i phyag rgya chen po bcings la /
bcom ldan 'das rdo rje bsnyems pa'i khro bo thams cad la dbang phyug dang dbang rnam par dag pa'i khro bos de thams cad kyi dbang phyug dang dbang rnam par dag par mdzod cig ces brjod nas /
rdo rje 'bebs pa'i khro bo'i phyag rgya chen po bcings la bcom ldan 'das rdo rje 'bebs pa'i khro bos sems can gyi khams su gdug cing gtum pa rnams rang bzhin gyis 'od gsal ba'i ye shes babs pas dbang du mdzod cig ces brjod do / /
'di ni 'dir las kyi rgyal po mchog ces bya ba'i ting nge 'dzin gsum pa yin no / /
de ltar ting nge 'dzin gsum gsungs nas /
da ni dam tshig dang dbang bskur ba thob pas bzlas pa dang bsgom par bya'o zhes bya ba'i don bstan par bya ba'i phyir /
dkyil 'khor chen po'i tshul gyis ni / /
zhes bya ba la sogs pas slob dpon gyi las kyi cho ga rgyas pa dang /
slob ma 'jug pa la sogs pa'i cho ga rgyas pa gsungs pa yin no / /
dkyil 'khor chen po'i tshul gyis ni / /
zhes bya ba ni dpal rdo rje sems dpa'i dkyil 'khor chen po'i dbyibs kyis so / /
dkyil 'khor thams cad thig gdab par bya ste /
dkyil 'khor gyi phyi dang nang du bcas pa'i thig rdo rje sems dpa'i dkyil 'khor chen po'i tshul du bya'o zhes bya ba'i don to / /
de la dang po khros pas gzhag /
ces bya ba ni der zhes bya ba'i dkyil 'khor de'i dbus su dang po'i rdo rje sems dpa'i khros pas gzhag par bya'o / /
ci zhig zlos shing gzhag par bya zhe na /
su ra to b+ha ba hUM gsungs so / /
sku mdog ci 'dra zhe na /
ut+pal sngon po'i 'dab ma'i mdangs zhes bya ba smos te /
ut+pal sngon po'i 'dab ma'i mdog 'dra ba'o / /
'bar zhes bya ba ni sprin dang bral ba'i nyi ma phyed kyi dus ltar 'od gsal ba'o / /
rdo rje bsnyems pa 'dzin pa'i mchog /
ces bya ba rdo rje dril bu dang bcas pa'i rdo rje sems dpa'i phyag rgya chen po ni rdo rje bsnyems pa ste /
de 'dzin pas na rdo rje bsnyems pa 'dzin pa'o / /
mchog ni dam pa ste /
rdo rje bsnyems pa 'dzin pa'i mchog tu de gzhag par bya'o / /
mche ba cung zad gtsigs pa'i zhal gyis zhes bya ba ni /
mche ba yang yin la cung zad kyang yin pas na mche ba cung zad de /
mche ba zhal nas cung zad byung ba zhes bya ba'i tha tshig go / /
de nyid gtsigs pa ni bsdams shing 'bur ba'i zhal gang la mnga' ba la de skad ces bya ba'o / /
khro dang bcas pa bzhad pa'i zhal / /
zhes bya ba ni /
khro zhing gtum pa dang bcas pas gnas pas na khro bcas so / /
khro ba dang bcas pa yang yin la /
bzhad pa'i zhal yang yin pas na khro ba dang bcas pas bzhad pa'i zhal lo / /
khro ba dang bcas pas zhal mnga' ba de /
rdo rje skyil mo krung gis bzhugs pa yang yin te /
g.yas pa'i phang par rkang pa g.yon pa 'jog cing g.yon par rkang pa g.yas pa 'jog pa 'di ni rdo rje skyil mo krung ngo / /
des yang dag par bzhugs pas na /
rdo rje skyil krung legs bzhugs nyid do / /
nyid ces bya ba ni nges par bzung ba ste /
rdo rje skyil mo krung nyid kyis legs par bzhugs pa yin no / /
'od zer 'bar ba 'khrug pa'i 'od / /
ces bya ba ni 'od zer 'bar ba kun du 'khrug pa'i 'od gang la mnga' ba de ni /
'od zer 'bar ba 'khrug pa'i 'od de bcom ldan 'das rab tu dga' ba'i rdo rje khro bo 'bar ba kun du 'khrug pa'i 'od mnga' ba de gzhag par bya'o / /
dkyil 'khor chen po'i tshul gyis ni / /
thams cad du ni khro bo bri / /
zhes bya ba ni rab tu dga' ba'i rdo rje khro bo de phyogs dang mtshams rnams su rdo rje yid las byung ba la sogs pa'i khro bo'i rdo rje sems dpa' dkyil 'khor chen po'i dbyibs su byin pa yin pas na bshad pa'i mtshan nyid can bri'o / /
'jug pa ni /
rab dga' rdo rje khro bo yis / /
zhes bya ba ni bcom ldan 'das rdo rje hUM mdzad ni rab tu dga' ba'i rdo rje khro bo ste /
de'i phyag rgya chen po ni rdo rje sems dpa'i phyag rgya chen po dang 'dra ba ni rab tu dga' ba'i rdo rje khro bo zhes bya ste /
'dir des dang po slob dpon gyis 'jug pa bya'o zhes bya ba ni dang po kho na slob dpon gyis de bzhin gshegs pa'i dkyil 'khor du 'jug pa ltar /
'dir 'jug pa byas la phyis ni gzhan dag bya'o zhes bya ba'i tha tshig go / /
slob ma rnams kyang de bzhin no / /
zhes bya ba ni rab tu dga' ba'i rdo rje khro bos slob dpon ji ltar 'jug pa de bzhin du slob ma rnams kyang 'jug par bya'o / /
slob dpon zhugs nas khros pas lcags kyu de nyid kyis dgug par bya'o zhes bya ba ni rab tu dga' ba'i rdo rje khro bo'i phyag rgya chen pos /
slob dpon zhugs nas rang gi cho ga thams cad rjes su spyad la /
dkyil 'khor rdo rjes rab tu bsgrubs nas /
sgo dbye ba byas la 'jug pa'i phyag rgyas mdzub mo g.yas pa lcags kyur byas la /
dkyil 'khor gyi lha thams cad spyan drang ba'i sngags kyis lha thams cad spyan drang bar bya'o / /
de nas zhes bya ba la sogs pa ni go sla'o / /
de nas cho ga rgyas pa yang de bzhin no zhes bya ba ni dpal rdo rje sems dpa'i dkyil 'khor chen por cho ga ji ltar gsungs pa de bzhin du 'dir yang shes par bya'o / /
de ltar slob dpon las kyi cho ga dang /
slob ma 'jug pa la sogs pa'i cho ga gsungs nas /
da ni dam tshig dang dbang bskur ba thob pa rnams la /
slob dpon gyis dngos grub kyi ye shes bslab par bya'o zhes bya ba'i cho ga 'di bstan par bya ba'i phyir bsgrubs na zhes bya ba la sogs pa gsungs pa yin te /
de la 'di bsgrubs pas na bsgrubs pa ste /
sgrub pa'i thabs la sgrub pa zhes bya'o / /
phyag rgya chen po la sogs pa'i dngos grub rnams ni dngos grub thams cad de /
de bsgrub par bshad pa na de'i 'bras bu grub pa rnams bshad par bya'o / /
de yang snga ma bzhin du rdo rje sems dpa' bsgrub pa'i tshul gyis dang po'i rdo rje phyag rgya bcings pa'i bar gyis phyag rgya bcings pa rjes su spyad la /
rang gi snying gar gnas pa'i rdo rje 'bar ba rtse mo bzhi'i dbus su bcom ldan 'das kyi sngags kyi yi ge yid kyis bris la /
de nyid la zlos shing bdag med par bsgom par bya'o / /
de nas de'i dbyangs kyi yi ge bcu drug dang bcas pa las rang gi sems zla ba'i dkyil 'khor gyi rnam pa tshad mtha' yas par bsam par bya'o /
de'i steng du yang /
de nyid dang ka la sogs pa gsal byed kyi yi ge zla ba lta bu dang bcas pa las /
zla ba'i dkyil 'khor gnyis pa bsam par bya'o / /
de nas zla ba'i dkyil 'khor gnyis pa de'i steng du sngags kyi yi ge rnams bsams la /
de zla ba'i dkyil 'khor gnyis pa de dang bcas pa las rdo rje 'bar ba'i rtse mo bzhi pa bsam par bya'o / /
de nas rdo rje 'bar ba'i dbus su sngags kyi yi ge rnams bsams la /
sems dpa' ji lta bur phyag rgya de bzhin /
phyag rgya ji ltar bdag kyang de bzhin no zhes nga rgyal bsgoms la /
rdo rje 'bar ba las rdo rje'i rigs rnams spros te /
des phyogs bcur gdug pa thams cad btul bar byas nas /
de rnams rdo rje der yid kyis bcug nas /
rdo rje sems dpar byin gyis brlabs pa'i sbyor bas rdo rje sems dpar bdag nyid bsams la rab tu dga' ba'i rdo rje khro bo zlos shing bdag nyid kyi rdo rje sems dpa'i gzugs rab tu dga' ba'i rdo rje khro bor bsam par bya'o / /
de nas ma hA sa ma ya satwa haM zhes bya ba lan gsum bzlas la /
dam tshig chen po'i sems dpa'i nga rgyal bskyed nas /
rab tu dga' ba'i rdo rje khro bo'i phyag rgya bcings la /
sa ma ya haM zhes zlos [(]shing[,] zhing [)]dam tshig sems dpa'i bdag nyid bsgoms la /
sa ma ya satwa a d+hi tiSh+Tha swa mAM zhes bya ba dang /
de nyid kyis snying ga dang dpral ba dang /
lkog ma dang /
spyi bor byin gyis brlab par bya'o / /
de nas rdo rje skyil mo krung bcas pa g.yon pa'i rdo rje khu tshur gyis 'bar ba'i rdo rje dril bu blangs la /
g.yas pas rdo rje 'bar ba rtse bzhi pa gzung ste /
de bsnyems pa dang bcas pa la rdo rje gsor nas /
rang gi sngags zlos shing rang gi snying gar bstod pa'i tshul gyis 'dzin pa'i sku dang gsung dang /
thugs rdo rjes rab tu dga' ba'i rdo rje khro bor bdag nyid bsam pa 'di ni /
bcom ldan 'das kyi phyag rgya chen po'o / /
de ltar phyag rgya chen po bcings la /
bcom ldan 'das kyi sngags zlos shing /
a zhes bya ba brjod de /
mdun du sna tshogs pad+ma'i steng du /
rdo rje 'bar ba rtse bzhi pa bsam par bya'o / /
de'i dbus su bcom ldan 'das kyi sngags bsams la /
de nyid zlos shing rdo rje 'bar ba ni /
bdag go zhes bsgom par bya'o / /
de nas de nyid zlos shing rdo rje 'bar ba de rab tu dga' ba'i rdo rje khro bor bdag nyid bsams la /
su ra ta badzra kro d+hi haM zhes bzla bar bya'o / /
de nas de bzhin du rdo rje lcags kyu'i khro bo la sogs pa'i phyag rgya rnams kyis bcom ldan 'das rab tu dga' ba'i rdo rje khro bo dgug pa dang /
gzhug pa dang /
bcing ba dang /
dbang du byas la rab tu dga' ba'i rdo rje khro bo'i dam tshig gi phyag rgya bcings la /
hUM rak+ta dzA la mA la pra la ya ag+ni pra dI p+ta te dza ma hA su kha su ra ta badzra kro d+ha dzaHhUM baM hoHphaT dr-i sh+ya zhes bya bas blta bar bya ba'o / /
ye shes sems dpa' de mthong nas / /
rang gi lus la rab tu bsgom / /
dgug cing bcug la bcing ba dang / /
dbang du byas te bsgrub par bya / /
phyag rgya chen po bcings te g.yas pa'i mdzub mo lcags kyus haM su ra ta badzra kro d+ha a yA hi ma hA su kha badzra satwa dza /
sarba ku la ni pra be sha ya hUM sarba mu dra ban+d+ha na baM /
sarba sa ma yaM ba shiM ku ru ho sarba karma Ni sa d+h+ya AHsarba sid+d+h+ya sid+d+h+ya a zhes brjod par bya'o / /
de nas rang gi snying gar hUM las rdo rje 'bar ba bsams la /
bcom ldan 'das kyi dam tshig gi phyag rgya bcings te sa ma ya s+t+waM zhes brjod do / /
rgyab tu zla ba'i dkyil 'khor bsams te de nas rang gi lus la gnas pa'i bcom ldan 'das dang bdag nyid chu dang 'o ma ltar gcig tu gyur par bsams la sa ma ya s+t+waM hUM /
rak+ta dzA la mA la pra la ya /
ag+ni pra dIp+ta te dza ma hA su kha su ra ta badzra kro d+ha dzaHhUM baM hoHphaT ces lan gsum bzlas la /
sna tshogs pad+ma la bzhugs pa / /
ut+pal sngon po'i mdangs 'bar zhing / /
rdo rje bsnyems pa 'bar ba'i mchog /
mche ba cung zad gtsigs pa'i zhal / /
khro dang bcas par bzhad pa'i zhal / /
rdo rje skyil krung legs bzhugs nyid / /
'od zer 'bar ba 'khrug pa'i 'od / /
ces bya ba bsam mo / /
de nas chos dang las dang phyag rgya chen pos bdag nyid rgyas btab nas de bzhin du yid kyis legs so zhes bya ba'i sbyor bas lus la de bzhin gshegs pa thams cad bcug la dam tshig gi phyag rgyas bsgrub par bya'o / /
de nas chos dang las dang phyag rgya chen pos de bzhin gshegs pa rnams la rgyas btab la dang po'i rdo rje bcings te /
rdo rje sems dpa' dang /
rin chen dang /
chos dang las kyi snying pos bdag nyid de bzhin nyid du byin gyis brlabs la sangs rgyas lnga dang /
rdo rje phreng ba'i dbang bskur ba'i phyag rgyas dbang bskur bar bya'o / /
de nas rdo rje dang bdag po dang ming gi dbang bskur ba blangs la dngos grub kyi rdo rje brtul zhugs gzung bar bya'o / /
de nas khro bo'i rdo rje mtshon cha ma la sogs pa gsang ba'i phyag rgya'i mchod pa bzhis bdag nyid yang dag par mchod la rnam par sgeg pa'i dga' ba'i rdo rje dang phyag rgya bzhis bcom ldan 'das la phyag byas la /
yang phyag rgya chen po bcings te de kho na nyid kyi rdo rje gzung bar bya'o / /
de nas chos kyi dril bu dkrol lo / /
de nas dam tshig gi phyag rgya chen po byin gyis brlab par bya'o / /
de nas rang gi snying gar gnas pa'i rdo rje 'bar ba'i dbus su rdo rje bzlas pa'i don du sngags yid kyis bris la /
nyin re zhing bdag la byin gyis brlab pa la sogs pa lan cig byas nas ji srid zla ba gcig gam /
zla ba drug gam /
lo gcig gis mtshan ma thob par gyur pa de srid kyi bar du khro bo'i tshig gis bzlas brjod bya'o / /
de nas zla ba nya ba la bzlas brjod mtshan thog thag bzlas nas /
nang par rdo rje hUM mdzad du gyur pa ni dngos grub dang po'o / /
gal te de bzhin gshegs pa bsgrub par 'dod na des rdo rje sems dpa'i rtog pa las bshad pa'i cho gas bcom ldan 'das rnam par snang mdzad de bzhin gshegs pa brgyad kyis bskor ba /
phyag gnyis kyis byang chub mchog gi phyag rgya bcings la ras la 'drir gzhug par bya'o / /
de'i mdun du snga ma bzhin du rab tu dga' ba'i rdo rje khro bo'i sbyor ba byas la /
ras ris la bcom ldan 'das rnam par snang mdzad rab tu dga' ba'i rdo rje khro bo'i lcags kyu chen pos spyan drangs la /
rab tu dga' ba'i rdo rje khro bo'i dam tshig gi phyag rgyas bsgrub bo / /
de nas rab tu dga' ba'i rdo rje khro bo'i chos kyi phyag rgyas btab nas de bzhin gshegs pa'i las kyi phyag rgya dang /
phyag rgya chen pos rab tu dga' ba'i rdo rje khro bo'i sngags zlos shing rgyas gdab par bya'o / /
de nas rdo rje rin chen gyi dbang bskur ba'i phyag rgyas dbang bskur la bcom ldan 'das mchod pa thams cad kyis yang dag par mchod de /
phyag byas la 'dug nas byang chub mchog gi phyag rgya chen po bcings te /
de bzhin gshegs par bdag nyid bsams la ji srid 'bum phrag brgya tshang bar gyur pa de srid kyi bar du dga' ba'i rdo rje khro bo'i sngags bzlas par bya'o / /
de nas 'bum tshang ba dang mtshan phyed na bdud kyi dpung thams cad 'ong bar 'gyur ro / /
de nas rnal 'byor pas bdud thams cad 'joms par byed pas bdud kyi stobs gzhom par bya'o / /
de nas nang par gyi dus su de bzhin gshegs pa nyid dam byang chub sems dpa' chen po nyid thob par 'gyur ro zhes bcom ldan 'das rdo rje 'chang bas gsungs so / /
gal te de rab tu dga' ba'i rdo rje khro bo nyid bsgrub par 'dod na des rab tu dga' ba'i rdo rje khro bo'i sku gzugs byed du bcug la /
de'i mdun du de bzhin du rab tu dga' ba'i rdo rje khro bo'i rnal 'byor byas la sku gzugs la /
bcom ldan 'das sngar bshad pa'i spyan drang ba'i chogs spyan drangs la mchod pa thams cad kyis yang dag pa ji lta ba bzhin du mchod nas phyag byas la phyag rgya chen po bcings te /
nyin re bzhin du bdag la byin gyis brlabs pa la sogs pa lan cig byas la bsgrub par byas shing bzlas brjod dpag tu med pa byas nas /
zla ba drug gis rdo rje hUM mdzad nyid des thob par 'gyur ro / /
yang na rab tu dga' ba'i rdo rje chen po'i phyag rgyas bdag nyid rab tu dga' ba'i rdo rje khro bos bsgrub par 'dod na /
de bzhin du rab tu dga' ba'i rdo rje khro bo'i sbyor ba byas la /
nyin re'i sbyor bas phyag rgya chen po bcings la ji srid nyin re zhing /
bdag nyid de'i sku mthong bar gyur pa de srid kyi bar du bsgom par bya'o / /
de nas zla ba phyed tsam bsgoms la bsgrubs na rab tu dga' ba'i rdo rje khro bor 'gyur ro / /
de bzhin du dngos grub gzhan dag kyang snga ma'i rjes su 'brangs nas bsgrub pa yin par shes par bya'o / /
de nas ma grub pa ni zhes bya ba la sogs pa la de ltar bshad ma thag pa'i sgrub pa gang gi tshe /
ji skad sngon du bshad pa'i dngos grub grub par ma gyur pa'i sngags ni ma grub pa zhes bya ba la /
ma grub pa de ma grub tu zin kyang /
lan cig bzlas pa tsam gyis ji skad du bshad pa'i las rnams byed par 'gyur ro / /
khams gsum ma lus pa las rgyal bar bya ba ni /
rdo rje hUM mdzad kyi phyag rgyas so zhes bya ba ni 'jig rten gyi khams mi mjed la sogs pa /
sangs rgyas kyi zhing ma dag pa ni khams gsum pa ma lus pa'o / /
de las rgyal ba ni der gnas pa'i dbang phyug chen po la sogs pa 'dul ba'o / /
de yang rdo rje hUM mdzad du mnyam par bzhag la /
khro bo'i khu tshur gnyis bcings te /
mthe'u chung gnyis phan tshun lcags sgrog tu sbrel la /
mdzub mo gnyis bsgreng ste /
sdigs mdzub byed pa la sogs pas snying ga'i phyogs su bzhag pa 'di ni /
rdo rje hUM mdzad kyi phyag rgya ste 'dis khams gsum ma lus pa las rgyal bar 'gyur ro / /
thams cad du yang rab tu dga' ba'i rdo rje khro bo'i sngags bzlas pas las rnams grub par gyur par shes par 'gyur ro / /
'dis ni 'di skad ston te de bzhin du rab tu dga' ba'i rdo rje khro bo'i sbyor ba byas la dbang phyug chen po la sogs pa 'dul ba'i bsam pas rdo rje hUM mdzad kyi phyag rgya bcings la bzlas brjod byas nas rang gi lus las byung ba'i rdo rje hUM mdzad kyi skus dbang phyug chen po la sogs pa thams cad rjes su btul bar bsam par bya'o / /
de lta bus ni khams gsum ma lus pa las rnam par rgyal bar 'gyur ro / /
sems can gyi khams thams cad 'dul ba ni zhes bya ba ni sems can gyi khams thams cad skal ba ji lta ba bzhin du lung dang rtogs pa'i bdag nyid can la rab tu gzhag pa ni btul ba'o / /
de ji ltar 'gyur zhe na /
rdo rje khro bo'i gsang bas so zhes bya ba gsungs te /
rdo rje khro bo ni rdo rje khro bo ste /
rab tu dga' ba'i rdo rje khro bo'i gsang ba ni rdo rje khro bo'i gsang ba'i phyag rgya ste /
des rab tu 'jigs par 'gyur ro / /
'di skad ston pa yin te de bzhin du rab tu dga' ba'i rdo rje khro bo'i sbyor ba byas la /
rdo rje hUM mdzad kyi phyag rgya de bzhin du bcings la /
g.yon pa'i mdzub mos bsgrub par bya ba la sdigs mdzub bya'o / /
de nas phyag rgya 'di las byung ba'i bcom ldan 'das rdo rje hUM mdzad kyis rjes su bstan cing dul ba la rab tu 'jog par 'gyur ro / /
'jig rten gsum ma lus pa las rnam par rgyal ba ni zhes bya ba la /
dbang phyug chen po la sogs pa 'jig rten las rgyal ba ni 'jig rten gsum ma lus pa las rgyal ba'o / /
de ji ltar 'gyur zhe na /
'jig rten gsum rnam par rgyal ba'i rdo rjes so zhes bya ba gsungs te /
de bzhin du bcom ldan 'das kyis sbyor ba byas la /
rdo rje hUM mdzad g.yon brkyang ba'i gnas pa'i bzhugs pas sdigs mdzub byas shing rang gi lus las byung ba'i bcom ldan 'das rdo rje hUM mdzad kyi zhabs g.yon pas bsgrub par bya ba mnan par byas te /
de lta bus ni 'jig rten gsum ma lus pa las rnam par rgyal bar 'gyur ro / /
thams cad dgug pa dang zhes bya ba la sogs pa la dbang phyug chen po la sogs pa dgug pa ni thams cad dgug pa'o / /
de rnams nyid dkyil 'khor ram snod la 'jug pa dang /
snod la zhugs pa de rnams nyid dbab pa ni g.yo ba la sogs pas dbab pa'o / /
gdon de rnams rdo rje lcags sgrog gis bsdams te rang dbang med par byas nas bcings pa'o / /
de rnams nyid rang dbang du bya ba ni dbang du bya ba'o / /
de rnams g.yul 'gyed par zhugs pa'i dregs pa bsal bar bya ba'am /
sa 'og gi 'khrul 'khor la sogs pa gzhom pa ni gzhig pa'o / /
de rnams nyid mi 'gyur bar byas pa ni rengs par byas pa'o / /
de rnams gnyid log par bya ba dang /
rgyas gdab pa dang /
bsgyel ba dang /
gsad par bya ba ni go bar zad do / /
'di dag thams cad ji ltar bya zhe na /
bde ba chen po rdo rje gsang ba'i dam tshig gi khro bos so zhes bya ba gsungs te /
de bzhin du bcom ldan 'das rdo rje hUM mdzad kyi rnal 'byor byas la rdo rje hUM mdzad bcings te /
mdzub mo gnyis gshibs la rtse mo sbyar nas bsgrub par bya ba la sdigs mdzub byas te /
'di ni bde ba chen po gsang ba'i dam tshig gi khro bo'i phyag rgya yin te /
des bsgrub par bya ba dgug pa'i bsam pas bsgrub par bya ba la sdigs mdzub bya zhing /
sdigs mdzub kyi rdo rje las byung ba'i bcom ldan 'das rdo rje lcags kyu'i khro bos bsgrub par bya ba 'gugs par bsam par bya ste /
de lta bus ni thams cad dgug par 'gyur ro / /
gzhug pa'i bsam pas de bzhin du sdigs mdzub byas la sdigs mdzub kyi rdo rje las byung ba'i rdo rje zhags pas btab par bsams na de lta bus ni bcings par 'gyur ro / /
de bzhin du dbab pa'i bsam pas sdigs mdzub byas la /
bcom ldan 'das rdo rje 'bebs pa'i phyag rgya khro bo sku mdog dmar po rlung dang me'i dkyil 'khor gyi dbus na bzhugs pas bsgrub par bya ba'i rkang pa nas brtsams te /
spyi bo'i bar du shing skam po bzhin du rab tu 'bar bar bsams na de lta bus ni 'bab par 'gyur ro / /
de bzhin du bcing ba'i bsam pas srin po la sogs pa sdigs mdzub byas la bcom ldan 'das rdo rje lcags sgrog gi khro bos lcags sgrog gis bsdams par bsams na de lta bus ni bcings par 'gyur ro / /
de bzhin du dbang du bya ba'i bsam pas sdigs mdzub bya zhing bcom ldan 'das rdo rje yid las byung ba'i khro bo me tog gi mdangs kyang bsgrub par bya ba'i snying gar phog cing dmar por gyur pas dbang du gyur nas rang nyid dam nor gyis kyang rkang pa la 'dud par bsam par bya ste /
de lta bus ni dbang du 'gyur ro / /
de bzhin du gzhom par bya ba'i bsam pas sdigs mdzub bya zhing phyag rgya bcings pa las rdo rje 'bar ba rtse mo bzhi pa spros la /
'khrul 'khor la sogs pa la dbab par bya ste de lta bus ni rnam par gzhig par 'gyur ro / /
de bzhin du dbab pa la sogs pa la rengs par bya ba'i bsam pas sdigs mdzub bya zhing bcom ldan 'das rdo rje hUM mdzad sku mdog ser po sna tshogs rdo rje gser gyi mdog can nam mkha' dang mnyam pa'i steng na g.yon brkyang bas bzhugs pas bsgrub par bya ba mnan par bsam par bya ste de lta bus ni rengs par 'gyur ro / /
de bzhin du gnyid log tu gzhug pa'i bsam pas bsgrub par bya ba sdigs mdzub bya zhing bcom ldan 'das rdo rje hUM mdzad bsgrub par bya ba dang lhan cig tu gyur nas /
mig btsums te gnyid log par bsams na de lta bus ni gnyid log par 'gyur ro / /
de bzhin du rgyas btab pa'i bsam pas sdigs mdzub bya zhing bsgrub par bya ba'i snying gar yang hUM las rdo rje 'bar ba byung bar bsam par bya ste /
de lta bus ni rgyas btab par 'gyur ro / /
de bzhin du bsgyel ba'i bsam pas sdigs mdzub byas la sdigs mdzub kyi rdo rje las rdo rje 'bar ba spros la bsgrub par bya ba'i steng du 'bab par yang dang yang du bsams na 'gyel bar 'gyur ro / /
de bzhin du bsad pa'i bsam pas sdigs mdzub byas la rang gi lus las rdo rje gnod sbyin dang /
srin po dang /
mkha' 'gro dang /
bya rgod dang /
stag dang /
seng ge dang /
bya rog dang /
wa dang spyang ki la sogs pa byung la bsgrub par bya ba zos par bsams na de lta bus ni gsod par 'gyur ro / /
thams cad ltung bar bya ba la ni rdo rje phra mo khro bos so zhes bya ba ni de bzhin du bcom ldan 'das kyi sbyor ba byas la /
rdo rje hUM mdzad bcings nas sna'i dbugs kyi rlung gis sna'i rtse mo las rdo rje phra mo byung la /
de bsgrub par bya ba'i steng du dbab par bya ste de lta bus ni thams cad ltung bar 'gyur ro / /
thams cad du dbab pa la ni rdo rje 'bebs pa'i khro bos zhes bya ba ni de bzhin du bcom ldan 'das kyi sbyor ba byas la rdo rje hUM mdzad bcings te /
yi ge a'i mtha' can gyi sngags bzlas te /
bcom ldan 'das rdo rje hUM mdzad kyis kun du gang bar gyur par bsam par bya ste de lta bus ni thams cad 'bab par 'gyur ro / /
thams cad nges par gnon pa la ni rdo rje gad rgyangs kyis so zhes bya ba la ni bcom ldan 'das kyi sbyor ba byas la rdo rje hUM mdzad bcings te yi ge ha'i mtha' can gyi sngags zlos shing ha ha zhes bya ba'i gad mo rta gang byas shing bcom ldan 'das rdo rje hUM mdzad kyi zhabs kyis bsgrub par bya ba la bsnun pas kha thur du bu bcing 'gyel bar bsam par bya ste de lta bus ni nges par gnon par 'gyur ro / /
las thams cad la nye bar dgod pa zhes bya ba la ni las kyang yin la thams cad kyang yin pas las thams cad de /
rab tu dga' ba'i rdo rje khro bo la sogs pa nas rdo rje 'bebs pa'i khro bo'i bar gyi phyag rgya chen po la sogs pa'i las rnams so / /
de rnams la nye bar dgod pa ni phyag rgya chen po la sogs pa'i las kyis phyag rgya chen po la sogs pa'i 'bras bu thob pa'o / /
de ji ltar 'gyur zhe na bde ba chen po rdo rje dam tshig gi khro bos so zhes bya ba gsungs te /
de bzhin du bcom ldan 'das kyi sbyor ba byas la rdo rje 'bar ba rtse mo bzhi pa bsgom zhing rab tu dga' ba'i rdo rje khro bo'i phyag rgya chen po bcings la las gang dgos pa de thob cing rnyed pa'i bsam pas sngags bzla bar bya'o / /
de lta bus ni /
phyag rgya chen po la sogs pa las thams cad kyi 'bras bu thob par 'gyur ro / /
bde ba chen po rdo rje gsang ba las zhes bya ba la bde ba chen po rdo rje ni bshad zin to // //
de'i gsang ba ni rdo rje rigs kyi rtog pa'o / /
de las rab tu dga' ba las byung ba rdo rje gsang ba'i dam tshig gi rdo rje sems dpa' las byung ba'i rab tu dga' ba'i rdo rje khro bo ste /
de'i cho ga rgyas pa ni de'i dkyil 'khor la sogs pa sgrub pa dang /
bsgrub par bya ba'i rtog pa'i rgyun yin no / /
yang 'di'i don bde blag tu rtogs par bya ba'i phyir brjod par bya ste /
dam tshig sems dpar byin gyis brlabs pa snga ma bzhin du byas la rab tu dga' ba'i rdo rje khro bo'i phyag rgya chen po bcings nas nam mkha' dang mnyam pa'i sbyor bas rang gi snying gar yid kyis zhugs la /
der rdo rje khro bo'i phyag rgyas rab tu dga' ba'i rdo rje khro bo'i dkyil 'khor nam mkha' dang mnyam par sprul la 'og nas bshad pa'i 'jug pa'i cho gas me tog gi phreng ba blangs te 'jug par bya'o / /
de nas rang gi mgor me tog gi phreng ba gtor la ji lta ba bzhin du bcings nas dngos grub kyi rdo rje brtul zhugs kyi bar gyi cho ga rnams rjes su spyad la dkyil 'khor de'i rang gi snying gar zla ba'i dkyil 'khor gyi nang du 'dus shing gcig tu gyur par bsam par bya'o / /
de nas rdo rje sems dpa'i rnal 'byor chen po ltar rang gi rnal 'byor chen po byas la cho ga thams cad rjes su spyad de /
de kho na nyid kyis rdo rje bzung zhing chos kyi dril bu dkrol la dam tshig gis phyag rgya chen por byin gyis brlabs nas rang gi sngags lan gsum bzla bar bya'o / /
de nas rdo rje 'khor los nam mkha'i phyogs su bcom ldan 'das kyi dkyil 'khor sprul la lha thams cad kyi gnas su a hrI zhes bya bas sna tshogs pad+ma bskyed par bya'o / /
de nas dbus su sems dpa'i skyil mo krung gis 'dug la sngon du bsnyen pa bya ba dang /
de bzhin du bdag nyid spro ba bskyed par bya'o / /
de nas snga ma bzhin du sangs rgyas spyan drang bar byas nas de'i 'og tu ting nge 'dzin rnam pa gsum bsgom par bya'o / /
de nas bcom ldan 'das rab tu dga' ba'i rdo rje khro bo'i phyag rgya chen po bcings la sngags de bzla bar bya'o / /
de nas de bzhin gshegs pa thams cad kyis bdag nyid la gsol ba btab par bsam par bya'o / /
bcom ldan khyod la gsol ba ni / /
'dod chags chen po bde ba che / /
snying po 'di yis brtan pa nyid / /
bde chen myur du sgrub par mdzod / /
ces gsol ba btab par bsam mo / /
de nas langs la de bzhin gshegs pa thams cad la phyag byas la de bzhin gshegs pa thams cad kyis nam mkha'i khams gang bar bsams la /
bdag ni rang nyid rdo rje can / /
zhes bya ba la sogs pa brjod de de'i 'og tu rang gi sngags bzla'o / /
de nas bcom ldan 'das rab tu dga' ba'i rdo rje khro bo'i dam tshig gi phyag rgya dang /
hUM rak+ta dzA la mA la pra la ya ag+ni pra dIp+ta te dza sa ma hA su kha su ra ta ma hA kro d+ha /
dzaHhUM baM hoHphaT /
badzro t+tiSh+Tha maN+Dal uta tha pa ya zhes brjod de dkyil 'khor bteg la rab tu dga' ba'i rdo rje khro bo'i phyag rgya de nyid kyis bdag nyid la lan cig byin gyis brlabs la yang phyag rgya chen por bsams te /
phyag rgya la gnas de bzhin langs / /
kun du rnam par bltas nas ni / /
rang gi sngags ni rab bzlas shing / /
bsnyen pas yongs su bskor bar bya / /
de nas rdo rje sems dpa'i dkyil 'khor las bshad pa'i cho ga rnams rjes su spyad la /
dkyil 'khor 'di ji lta ba bzhin du bri bar bya'o / /
de nas dkyil 'khor dbus ma'i dbus su sna tshogs pad+ma'i steng du bcom ldan 'das rab tu dga' ba'i rdo rje khro bo'i snying po 'dis sngar bshad pa'i mtshan nyid can bri bar bya'o / /
su ra tod b+ha ba hUM /
bcom ldan 'das rab tu dga' ba'i rdo rje khro bo'i thams cad du rdo rje yid las byung ba nas rdo rje 'bebs pa'i bar du /
rdo rje sems dpa'i dkyil 'khor chen po'i sbyor bas rdo rje skyil mo krung du bzhugs pa /
sku mdog sngo ba dang rdo rje gzhu dang mda' la sogs pa bsnams pa 'od zer dmar po kun nas 'bar bas khyab pa /
khro gnyer bsdus zhing bsdus pa sma ra dmar ser can /
spyan 'bar ba rdo rje'i mche ba gtsigs pas ma mchu'i sgros mnan pa /
zhal rnam par 'gyur ba /
dbu skra gyen du brdzes shing 'bar ba bri bar bya'o / /
de nas 'di rnams kyi snying po bshad par bya'o /
ho dr-iSh+Ta sA ya ka ma Ta hUM badzra kI li ki la hUM haM smar badzra ban+d+ha hUM badzra to Sha hUM /
oM ma d+hu badzra /
oM ma g+hA badzri hUM sha rad badzri /
hUM she she ri /
hUM badzra lA s+yi /
hA s+ya badzra ni /
oM badzra gI te /
oM nr-irte badzri /
dzaHbadzra aM ku sha / /
hUM badzra pA sha /
baM badzra s+pho Ta /
a badzra g+haN+Ta /
'di dag thams cad kyang sangs rgyas lnga'i cod pan dang /
rdo rje phreng bas dbang bskur ba'i cod pan can yin no / /
de nas ji lta ba bzhin du sgo phye la /
khro bo'i khu tshur gyis yongs su gzung ba'i rdo rje 'bar ba dang /
me tog gi lcug ma la yongs su bzlas pa'i bum pa dang /
bum pa gang ba rnams kyis bcom ldan 'das 'khor dang bcas pa la snga ma bzhin du mchod la /
mchod pa thams cad kyis kyang yang dag par mchod par bya'o / /
de nas snga ma bzhin du yongs su bzlas pa'i gos sngon pos smad g.yogs dang /
stod g.yogs dang /
gdong g.yogs pa ji lta ba bzhin du byas la sdom pa yang ji lta ba bzhin du blangs nas /
byang chub kyi sems bskyed de /
khro bo'i khu tshur gyis rang gi rdo rje blangs la /
rang gi snying gar bzhag nas /
hUM las rang gi snying gar rdo rje bskyed la /
'di skad ces brjod do / /
su ra ta sa ma ya s+t+waM ho badzra sid+d+hi ya thA su khaM /
de nas phyi rol gyi sgor bltas pa'i bum pa'i chus bdag nyid la dbang bskur la /
rdo rje sems dpa'i dkyil 'khor chen po las bshad pa'i 'jug pa'i glu de bzhin du len cing 'jug par bya'o / /
de nas de bzhin du bdag la byin gyis brlab pa byas nas rnam par rgyal ba'i bum pa las khro bo'i khu tshur gyis chu blangs nas bdag nyid dbang bskur bar bya'o / /
de nas sangs rgyas lnga'i cod pan dang dbang bskur ba'i phyag rgyas bdag nyid la dbang bskur nas /
phyi rol gyi sangs rgyas lnga'i cod pan 'bar ba'i rdo rje phreng ba dang bcas pas kyang dbang bskur bar bya'o / /
de nas 'bar ba'i rdo rje dang /
bdag po dang ming gi dbang bskur bas dbang bskur la dngos grub kyi rdo rje brtul zhugs blang bar bya'o / /
de la 'bar ba'i rdo rje phreng ba'i phyag rgya ni 'di yin te /
rdo rje thal mo bcings la mdzub mo gnyis phan tshun du lcags sgrog tu sbrel te /
mthe bong gnyis gzhibs /
srin lag gnyis gzhibs te /
rtse mor byas la bzlog ste /
'dis spyi bo nas brtsams te phyogs bzhir gtugs nas dpral bar gzhag par bya ste /
de lta bus ni 'bar ba'i rdo rje'i phreng bas dbang bskur bar 'gyur ro / /
'di'i snying po ni a b+hi She ka zhes bya'o / /
de nas de kho na nyid kyis rdo rje gzung zhing chos kyi dril bu dkrol la /
dam tshig gi phyag rgya chen pos byin gyis brlabs nas rang gi sngags bzla bar bya'o / /
de nas mchod pa lnga dang /
rdo rje mtshon cha ma la sogs pa phyag rgya'i mchod pa bcu gnyis kyis bdag nyid yang dag par mchod la /
tshigs su bcad pa lngas rjes su gnang ba dang /
gzengs bstod pa dang /
lung bstan pa dang /
sngags gzung ba dang /
phyag rgya bzhi bslab pa bcom ldan 'das la phyag byas nas /
bcom ldan 'das la mnos la snga ma bzhin du bdag la byin gyis brlab pa la sogs pa byas nas /
rang gi ming nas brjod do /
de nas rdo rje bsgrub par bya'o / /
rdo rje slob dpon sems dpa' yi / /
rdo rje lcags kyu bcings nas ni / /
se gol mang po brdab bgyis la / /
sangs rgyas thams cad bsdu bar bya / /
de nas mtshan brgya rtsa brgyad pas bstod pa ji lta ba bzhin du byas la /
sngar bshad pa'i lcags kyus bcom ldan 'das 'khor dang bcas pa /
dkyil 'khor chen por bcug la rdo rje gnod sbyin gyis bgegs bskrad de /
rwa ba dang dra ba yang byas la /
rdo rje khu tshur gyis sgo rnams bcad de /
rdo rje bsrung bas bsrung ba thams cad yang dag par bsrungs la /
bcom ldan 'das 'khor dang bcas pa la rang gi sngags kyis mchod yon phul la /
bcom ldan 'das 'khor dang bcas pa rang gi dam tshig gi phyag rgyas bsgrub par bya'o / /
de nas chos dang las dang phyag rgya chen pos rgyas btab la dbang bskur ba'i phyag rgya gnyis kyis dbang bskur la /
yang mchod yon phul la mchod pa dang rdo rje mtshon cha ma la sogs pa phyag rgya'i mchod pa bcu gnyis kyis yang dag par mchod nas rnam par sgeg pa'i dga' ba'i rdo rje dang phyag byas la phyi rol du gtor ma byin te sbyin sreg bya'o / /
de nas bcom ldan 'das 'khor dang bcas pa la yang dag par mchod nas phyag rgya chen po bcings la ji srid mtshan ma ma thob par gyur pa de srid kyi bar du dkyil 'khor bsgom par bya'o / /
de nas phyag byas la 'di skad ces brjod par bya'o / /
srid pa'i bde ba dag bya'i phyir / /
khyed srin srid pa la dgar 'gyur / /
'dod pa kun gyi dngos grub che / /
'gro ba kun la'ang grub pa yin / /
de ltar gnang ba thob nas slob ma gzhug par bya'o /
slob dpon gyi las kyi cho ga rgyas pa rdzogs so // //
de nas bslab pa'i gzhi lnga la sogs pa yongs su gzung ba'i slob ma sdom pa don du gnyer ba la sdom pa 'dzin du gzhug go / /
de nas de'i snying gar rdo rje de bzhin du bsam par bya'o / /
de nas de rab tu dga' ba'i rdo rje khro bo'i byin gyis brlabs la dri dang me tog la sogs pas mchod de yon gyi mchog blangs la phyi rol na gnas pa'i bum pa'i chus dbang bskur la rang gi 'jug pa'i tshul gyis bcug la rna bar 'di skad ces brjod par bya'o / /
'dod chags bral ba zhes bya ba nas ma byed cig ces bya ba'i bar du de bzhin gshegs pa'i dkyil 'khor las bshad pa'i cho ga ltar de'i cho ga thams cad bya'o /
slob ma 'jug pa la sogs pa'i cho ga rgyas pa rdzogs so // //
cho ga gzhan dag ni gsal bas ma bshad do / /
dpal mchog dang po'i rgya cher bshad pa shes rab kyi pha rol tu phyin pa 'byung ba zhes bya ba las dum bu gnyis pa rtsa ba'i rgyud las /
rab tu dga' ba'i rdo rje khro bo'i rtog pa bshad pa rdzogs so // //
de ltar khro bas khro ba spang ba'i phyir rab tu dga' ba'i rdo rje khro bo'i rtog pa gsungs nas da ni log par lta ba'i gnyen por gyur pa yang dag par lta ba'i rang bzhin can shes rab kyi pha rol tu phyin pa'i bdag nyid pad+ma'i rigs bstan pa'i phyir de nas zhes bya ba la sogs pa gsungs te /
de nas zhes bya ba'i sgra ni bar ma chad pa ste dang po sbyor ba'i rjes thogs nyid la'o / /
'dir dang po sbyor ba'i ting nge 'dzin ni dpal rdo rje sems dpa'i dkyil 'khor chen por bshad pa nyid yin no / /
bcom ldan 'das zhes bya ba ni rnam par snang mdzad do / /
de bzhin gshegs pa yang yin la thams cad kyang yin pas na de bzhin gshegs pa thams cad de rang bzhin gyis dag cing gnyis su med pa'i sems dang sems las byung ba de nyid ni don yod cing thogs pa med pa yin no / /
thams cad dag pa ni sgrib pa med pa'o / /
pad+ma'i rigs kyi tshul gyi chos gang yin pa de la de skad ces bya'o / /
de de ltar gyur pa bcom ldan 'das rdo rje sems dpa'i rang bzhin gyi byin gyis brlab pa'o / /
ci zhig mdzad nas she na /
de bzhin gshegs pa thams cad kyis zhes bya ba la sogs pa gsungs te de bzhin gshegs pa thams cad kyi /
rdo rje ye shes ni chos thams cad rang bzhin gyis dag pa'o zhes nges par byas pa'o / /
de'i phyag rgya ni pad+ma'i rigs te de gzugs brnyan gyi tshul du sems can gyi khams rgyas btab nas phyag rgya'o / /
dngos por 'dzin pa'i mngon par zhen pa ni sgrib pa'o / /
de 'di la mi mnga' bas na sgrib pa med pa'o / /
de'i phyag rgya ni pad+ma'i rigs te des gzugs de lta bu gang yin pa de la dmigs pas ming de skad bya ba'i ting nge 'dzin ni de bzhin gshegs pa thams cad kyi sgrib pa med pa'i rdo rje ye shes kyi tshul gyi phyag rgya zhes bya ba'i ting nge 'dzin de la snyoms par zhugs pa'o / /
snyoms par zhugs nas bcom ldan 'das rdo rje sems dpa' la gsol ba btab par gyur pa'o / /
'di skad ston te /
bcom ldan 'das rnam par snang mdzad pad+ma'i rigs kyi rnam par thugs rtse gcig tu mdzad de pad+ma'i rigs sprul nas sems can gyi don bya ba'i phyir rdo rje sems dpa' la gsol ba btab pa yin no / /
bde ba chen po zhes bya ba la sogs pa ni bshad zin to / /
pad+ma yang yin la chen po yang yin pas na pad+ma'i rigs chen no / /
de nyid gzung ba dang 'dzin pa'i dri ma dang bral bas na dag pa'o / /
skyed par mdzod ces bya ba ni 'byung bar mdzod cig pa'o / /
mchog kyang yin la chen po yang yin pas na mchog yin te /
rang bzhin gyis yang dag pa'i ye shes kyi tshul gyis thams cad du song bas na chen po'o / /
tshul de nyid kyi dam par gyur pas na mchog go / /
de nas zhes bya ba'i sgra ni de ma thag pa ste gsol ba btab pa'i rjes thogs la zhes bya ba'i tha tshig go / /
bcom ldan 'das rdo rje 'chang chen po ste sngags gsungs so zhes bya bar sbyar ro / /
ci zhig mdzad nas she na /
chos thams cad ces bya ba la sogs pa smos te chos kyang yin la thams cad kyang yin pas na chos thams cad de pad+ma'i rigs kyi tshul lo / /
de rnams la gzigs pa ni ting nge 'dzin gyi tshul gyis so sor rtog par mdzad pa'o / /
de nas rdo rje ltar mi phyed pa gang yin pa de la ming de skad ces bya'o / /
rnam par gnon pa ni mthu rtsal lo / /
pad+ma'i rigs kyi sprul pas 'gro ba'i don mdzad nas sngags gsungs pa yin no / /
bcom ldan 'das kyi zhal nas zhes bya ba ni rdo rje 'jig rten dbang phyug gi zhal nas so / /
pad+ma'i mdog gi mdangs can zhes bya ba ni dkar dmar ro / /
zla ba'i dkyil 'khor gyi 'od can no zhes bya ba ni go sla'o / /
de rnams kyi phyag na ci zhig bsnams zhes pad+ma'i mda' la sogs pa yongs su 'dzin pa zhes bya ba la sogs pa gsungs te /
rdo rje yid las byung ba la sogs pa de dag nyid pad+mas mtshan pa'i rdo rje mda' la sogs pa bsnams pa pad+ma'i rigs kyi tshul gyis byung ngo zhes bya ba'i tha tshig go / /
de bzhin gshegs pa'i dbang bskur ba 'chang zhes bya ba ni de bzhin gshegs pa 'od dpag tu med pa 'dzin pa'o / /
ral pa dang /
cod pan dang /
na bza' dmar po 'chang ba zhes bya ba ni go bar zad do / /
pad+ma chen po'i sems dpa' rnams phyung nas dkyil 'khor chen po'i tshul gyis bzhugs so zhes bya ba ni pad+ma chen po'i rigs kyi sems dpa'i ngo bor sems dpa' de rnams rdo rje 'jig rten dbang phyug gi zhal nas byung nas /
rdo rje sems dpa'i dkyil 'khor chen po'i dbyibs kyis bcom ldan 'das rdo rje 'jig rten dbang phyug yongs su bskor nas /
phyogs dang mtshams rnams su zhugs pa'o / /
bcom ldan 'das ni 'jig rten dbang phyug go / /
zhal rab tu bzhad pa zhes bya ba ni 'gro ba'i don gzigs pas so / /
g.yas pas de bzhin gshegs pa'i rdo rje rang gi thugs kar bstod pa'i tshul gyis bsnams zhing g.yon pas zhes bya ba g.yon gyi pad+ma'i khu tshur gyis rdo rje pad+ma 'dzin zhing bsnyems pa'i tshul gyis pad+ma'i skyil mo krung du bzhugs pa'o / /
de ltar na bcom ldan 'das zhes bya ba nas brtsams te rdo rje skyil mo krung gis bzhugs so zhes bya ba'i bar gyis ting nge 'dzin gnyis pa gsungs pa yin no / /
de nas bsdu ba sngon du 'gro bas rang gi cho ga rnams rjes su spyad nas /
rdo rje pad+ma'i lcags kyu la sogs pa'i las kyi phyag rgya rnams bcom ldan 'das 'khor dang bcas pa dgug pa dang gzhug pa dang /
bcing ba dang dbang du bya ba la dam tshig gi phyag rgya rnams kyis bsgrub par bya'o / /
de nas chos dang las dang phyag rgya chen po rnams kyis rgyas btab la mngon par 'dod pa'i dbang bskur ba'am pad+ma'i phreng bas dbang bskur la las rnams la sbyor bar bya'o / /
de la las ni 'di dag yin te /
bcom ldan 'das rdo rje 'jig rten dbang phyug gi phyag rgya chen po bcings la /
de'i sngags bzlas nas 'di skad du bcom ldan 'das rdo rje 'jig rten dbang phyug rang bzhin gyis dag pa'i ting nge 'dzin gyis sems can gyi khams thams cad rnam par dag par mdzod cig ces brjod do / /
de nas pad+ma'i rdo rje yid las byung ba'i phyag rgya chen po bcings la /
bcom ldan 'das pad+mo'i rdo rje yid las byung ba pad+ma'i 'dod chags kyi mda' rnam par dag pa'i gnas la sems can gyi khams rab tu 'jog par mdzod cig ces brjod par bya'o / /
pad+ma kI li kI la'i phyag rgya chen po bcings la bcom ldan 'das pad+ma kI li kI la la sems can gyi khams ma lus pa pad+ma'i rigs pa'i gnas rnam par dag pa'i gnas la 'jog par mdzod ces brjod do / /
de bzhin du pad+ma'i 'bebs pa'i bar gyi phyag rgya chen po bcings la /
bcom ldan 'das pad+ma'i 'bebs pas sems can gyi khams ma lus pa rang bzhin gyis 'od gsal ba'i pad+ma 'bebs pa'i ye shes nyid kyis dbang du mdzod cig ces bya ba'i bar du brjod par bya'o / /
'di ni las kyi rgyal po mchog ces bya ba'i ting nge 'dzin gsum pa yin no / /
de ltar ting nge 'dzin gsum bshad nas da ni dam tshig dang dbang bskur ba thob pa rnams kyis bzlas brjod dang bsgom par bya'o zhes bya ba 'di'i don bstan par bya ba'i phyir dkyil 'khor zhes bya ba la sogs pa la slob dpon gyi las kyi cho ga dang /
slob ma 'jug pa la sogs pa'i las kyi cho ga gsungs pa yin no / /
dkyil 'khor chen po'i tshul gyis ni / /
dkyil 'khor thams cad thig gdab bo / /
zhes bya ba ni dpal rdo rje sems dpa'i dkyil 'khor chen po'i dbyibs ltar 'di'i phyi'i dkyil 'khor thig gdab par bya'o / /
de'i nang du snga ma bzhin du ka ba brgyad kyi tshul gyi pad+ma 'dab ma brgyad pa la pad+ma'i phreng bas yongs su bskor ba bri ba ni rdo rje 'jig rten dbang phyug dang pad+ma rdo rje yid las byung ba dang /
pad+ma kI li kI la dang /
pad+ma dran pa dang /
pad+ma bsnyems pa'i sngags thig skud la lan brgya rtsa brgyad bzlas shing /
oM badzra sU tra sa ma ya sU traM ma ti kra ma hUM zhes bya ba rdo rje bsdams pa bzung la thig skud la brgya rtsa brgyad bzla bar bya'o / /
de nas des dkyil 'khor thig gdab bo / /
de bzhin du thams cad du yang bdag po lnga'i sngags bzlas pa de'i rjes la thig gdab pa'i sngags thig skud la lan brgya rtsa brgyad bzlas pa yin par shes par bya'o / /
rdo rje 'jig rten dbang phyug gzhag /
pad+mas mtshan pa'i tshogs rnams bri / /
zhes bya ba ni de ltar dkyil 'khor thig btab nas de bzhin du yang bdag po lnga'i sngags bzlas la /
tshon rtsi dgye ba byas la bcom ldan 'das rdo rje 'jig rten dbang phyug dkyil 'khor dbus ma'i dbus su ji lta ba bzhin du gzhag cing bzhugs su gsol la pad+ma'i rdo rje yid las byung ba nas pad+ma 'bebs pa'i bar du rang rang gi gnas su ji lta ba bzhin du bri bar bya'o / /
oM hrIHbaM hoHzhes bya ba ni bcom ldan 'das kyi snying po'o / /
gzhan dag gi ni rdo rje sems dpa'i dkyil 'khor chen por bshad pa'i snying po rnams yin par shes par bya'o / /
de nas dkyil 'khor bris nas slob dpon rdo rje pad+ma'i phyag rgya dang /
badzra badzra zhes bya ba rdo rje shugs zlos shing rdo rje sems dpa'i dkyil 'khor chen por 'jug pa'i glu yang len cing 'jug par bya'o / /
rdo rje bsdams pa las byung ba'i dang po'i rdo rje bcings la mdzub mo gnyis bsgreng la bkug ste pad+ma'i 'dab ma gnyis kyi tshul gyis bkan te bzhag la snying ga'i phyogs su gzhag pa ni rdo rje pad+ma ste dkyil 'khor du 'jug pa'i phyag rgya'o / /
'dis zhugs pa la cho ga thams cad rjes su spyad de /
dkyil 'khor ji lta ba bzhin du bsgrub par bya'o / /
de nas bsdu ba byas la mtshan brgya rtsa brgyad kyis yang dag par bstod nas /
bcom ldan 'das 'khor dang bcas pa dkyil 'khor du spyan drang bar bya'o / /
mdzub mo'i lcags kyu gnyis kyis zhes bya ba 'jug pa'i phyag rgya'i mdzub mo gnyis kyis lcags kyu gnyis byas la spyan drang ba'i sngags zlos shing des dgug par bya'o / /
de nas zhes bya ba la sogs pa ni go bar zad do / /
cho ga rgyas pa thams cad de bzhin no zhes bya ba ni rdo rje sems dpa'i dkyil 'khor du cho ga thams cad ji ltar gsungs pa 'dir yang de bzhin du bya'o zhes bya ba'i tha tshig go / /
de ltar gzhung 'dis slob dpon gyi las kyi cho ga dang slob ma 'jug pa la sogs pa'i cho ga rgyas par gsungs pa yin no / /
yang 'di'i don brjod par bya ste bdag bsrung ba dang gnas bsrung ba byas nas rdo rje 'khor lo'i phyag rgyas bcom ldan 'das rdo rje 'jig rten dbang phyug gi gsung gi dkyil 'khor sprul te /
phyag 'tshal ba la sogs pa byas nas sdom pa gzung bar bya'o / /
de nas rdo rje thal mo dang rdo rje bsdams pa bcings la rdo rje bsdams pa snying gar dral bar bya'o / /
de nas rdo rje 'bebs pas bdag nyid la dbab par byas la rang gi snying gar phyag rgya dgrol bar byas nas rdo rje khu tshur gyis dam tshig gi phyag rgya bcings la snga ma bzhin du dang po'i rdo rje bcing bar bya'o / /
de nas rang gi snying gar phyag rgya thams cad dgrol bar byas la sdig pa rnams dral bar bya'o / /
de nas rang gi snying gar gnas pa'i rdo rje 'jig rten dbang phyug gi snying po oM d+hi baM ho zhes bya ba yid kyis bris la de nyid yid la zlos shing swa b+hA ba shud+d+ha s+sarba d+harmA zhes bya bas chos thams cad bdag med par bsgom par bya'o / /
de nas rang gi sems dbyangs kyi yi ge bcu drug snying po dang bcas pa las zla ba'i dkyil 'khor gyi gzugs su bsam par bya'o / /
de'i steng du yi ge ka la sogs pa gsal ba'i snying po dang bcas pa las zla ba'i dkyil 'khor gnyis pa bsam par bya'o / /
yang de nyid du snying po dang bcas pa las dang po'i rdo rje rtse lnga pa rdo rje pad+mar bsams la de'i dbus su snying po bsams te /
rdo rje pad+ma ni bdag go zhes bsgom zhing /
pad+ma las pad+ma'i rigs sprul la des 'gro ba thams cad 'dul bar byas nas /
de yang pad+ma der yid kyis bcug la pad+ma de rdo rje sems dpar byin gyis brlab pa'i sbyor bas dpal rdo rje sems dpa'i cho ga rnam par bsams la snying po rdo rje 'jig rten dbang phyug gi bdag nyid rdo rje sems dpar bsams nas 'di skad ces brjod do / /
ma hA sa ma ya satwa haM /
de nas 'phags pa spyan ras gzigs dbang phyug gi dam tshig gi phyag rgya bcings la 'di skad brjod do / /
sa ma yo\u0f85haM dam tshig gi phyag rgya de nyid kyis snying ga dang dpral ba dang lkog ma dang spyi bor byin gyis brlabs la sa ma satwa a d+hi tiSh+Tha swa maM zhes brjod do / /
de nas snying po zlos shing rdo rje 'jig rten dbang phyug gi phyag rgya chen po bcing bar bya'o / /
de nas nam mkha' dang mnyam pa'i sbyor bas rang gi snying ga'i zla bar yid kyis zhugs la rdo rje 'khor lo'i phyag rgyas bcom ldan 'das kyi dkyil 'khor de bzhin du bskyed la /
'jug pa'i phyag rgyas me tog gi phreng ba blangs la 'jug pa'i cho gas 'jug par bya'o / /
de nas rang gi mgor me tog gi phreng ba dor la langs te ji lta ba bzhin du bcings nas /
dngos grub kyi rdo rje brtul zhugs kyi bar gyi cho ga rnams rjes su spyad la dkyil 'khor de rang gi snying gar zla bar bcug ste /
rdo rje sems dpa'i dkyil 'khor chen po las bshad pa'i rnal 'byor chen po bsgrub pa'i tshul gyis rdo rje 'jig rten dbang phyug gi rnal 'byor chen po bsgrub par bya'o / /
de nas dang po'i rdo rjes rdo rje sems dpa' la sogs pa byin gyis brlabs nas dngos grub kyi rdo rje brtul zhugs kyi bar gyi cho ga rjes su spyad par bya'o / /
de nas de kho na nyid kyis rdo rje pad+ma gzung zhing chos kyi dril bu dkrol la dam tshig gi phyag rgya chen por byin gyis brlabs te snying po lan gsum bzla bar bya'o / /
de nas pad+ma'i mtshon cha ma la sogs pa'i phyag rgya'i mchod pa bcu gnyis kyis bdag nyid la yang dag par mchod nas phyag rgya chen po bcings te yid kyis nam mkha'i phyogs su gnas nas rang gi snying po brjod par bya'o / /
de nas de nyid du rdo rje 'khor lo'i phyag rgyas nam mkha' ltar mtha' yas pa'i rang gi dkyil 'khor bskyed la lha thams cad kyi gnas su hri las sna tshogs pad+ma'i gdan bskyed de /
ting nge 'dzin gsum nas brtsams te ji srid dkyil 'khor mngon sum du mthong bar gyur pa de srid kyi bar du nyin re zhing bsgom par bya'o / /
de nas sngar bshad pa bzhin du dkyil 'khor gyi sa'i dbus su 'dug la cho ga rnams de bzhin du rjes su spyad cing rdo rje 'khor los rang gi dkyil 'khor nam mkha' dang mnyam pa de bzhin du bskyed nas sna tshogs pad+ma'i gdan nam mkha' ltar mtha' yas pa bskyed par 'dug ste snga ma bzhin bdag nyid spro ba bskyed par bya'o / /
de nas de bzhin du sangs rgyas thams cad spyan drang bar byas nas ting nge 'dzin gsum po bsgom par bya'o / /
de nas bcom ldan 'das 'jig rten dbang phyug gi phyag rgya chen po bcings la de'i snying po brjod par bya'o / /
de nas de bzhin gshegs pa thams cad kyis de bzhin du bdag nyid la gsol ba btab par bsam par bya'o / /
de nas snga ma bzhin du cho ga thams cad rjes su spyad la rang gi dam tshig gi phyag rgya bcings te /
oM d+hi baM ho badzrod tiSh+Tha maN+Da laM ud tha pa ya zhes zlos shing / /
dkyil 'khor bteg la nam mkha'i phyogs su bzhag ste /
bdag nyid de nyid [(]gyi [,]kyi [)]rang gi dam tshig gi phyag rgyas byin gyis brlabs la yang phyag rgya chen po bcings te /
phyag rgyal gnas de bzhin langs / /
kun du rnam par bltas nas ni / /
snying po yang dag zlos byed cing / /
bsgyings pa'i tshul gyis yongs su bskor / /
de nas rdo rje sems dpa'i dkyil 'khor chen por sngar bshad [(]ba'i [,]pa'i [)]rang gi cho ga rnams rjes su spyad la /
dkyil 'khor thig gdab ste bris nas /
'jig rten dbang phyug 'khor dang bcas pa sngar bshad pa'i snying pos gnas ji lta ba bzhin du dgod par bya'o / /
de nas sgo phye la pad+ma'i khu tshur gyis pad+ma'i lcug ma la bum pa dang bum pa gang ba la de bzhin du bzlas te lha rnams la dbul bar bya'o / /
de nas mchod pa rnam pa lnga dang mchod pa thams cad kyis kyang bcom ldan 'das 'khor dang bcas pa la yang dag par mchod la /
rdo rje gnod sbyin la sogs pa bzlas pa'i gos dmar pos smad g.yogs dang stod g.yogs dang gdong g.yogs byas la /
phyag bya ba la sogs pa'i cho ga rjes su spyad nas sdom pa blangs la /
byang chub kyi sems bskyed nas g.yas pa'i pad+ma'i khu tshur gyis rdo rje pad+ma bzung la rang gi snying ga'i phyogs su 'dzin cing rang gi snying ga'i zla bar rdo rje pad+ma'i snying po 'dis bsam par bya'o / /
su ra ta sa ma ya s+t+waM ho badzra sid+d+ha ya thA su khaM /
de nas shar phyogs kyi sgo nas bltas te phyi rol na gnas pa'i bum pa'i chus bdag nyid dbang bskur la 'jug pa'i phyag rgyas bcings te de nyid kyis me tog gi phreng ba blangs la badzra badzra zhes zlos shing rdo rje sems dpa'i dkyil 'khor chen por bshad pa'i glu zlos shing rang gi cho gas snga ma bzhin du 'jug par bya'o / /
de nas rang gi cho ga rjes su spyad la pad+ma'i khu tshur gyis rnam par rgyal ba'i bum pa las chu blangs la de nas des bdag nyid ji lta ba bzhin du dbang bskur la /
'od dpag tu med pa'i dbang bskur ba dang /
pad+ma'i dbang bskur ba yang blangs la 'od dpag tu med pa dang /
pad+ma'i phreng ba dag dang ldan pa'i cod pan gyis dbang bskur nas rdo rje pad+ma dang /
bdag po dang ming gi dbang bskur bas dbang bskur te de bzhin du dngos grub kyi rdo rje brtul zhugs blang bar bya'o / /
de nas de bzhin du de kho na nyid kyi rdo rje pad+ma bzung la chos kyi dril bu dkrol la dam tshig gi phyag rgya chen por byin gyis brlabs nas snying po bzla bar bya'o / /
de nas mchod pa rnam pa lnga dang /
pad+ma'i mtshon cha ma la sogs pa phyag rgya'i mchod pa bcu gnyis kyis gang bdag nyid la mchod nas bcom ldan 'das las tshigs su bcad pa lngas rjes su gnang ba dang /
gzengs bstod pa dang /
lung bstan pa dang /
rang gi sngags gzung ba dang /
phyag rgya bzhi'i ye shes nye bar bstan pa dag bcom ldan 'das la phyag 'tshal te blangs nas yang de bzhin du bdag la byin gyis brlab pa la sogs pa byas te rang gi ming nas brjod la rdo rjes bsgrub par bya'o / /
de nas pad+ma'i slob dpon gyis /
sems dpa'i rdo rje lcags kyu bcings / /
sel gol mang po gdab byas nas / /
sangs rgyas thams cad bsdu bar bya / /
de nas mtshan brgya rtsa brgyad pas bstod par byas la lngar bshad pa'i lcags kyus bcom ldan 'das 'khor dang bcas pa dkyil 'khor du bcug la /
rdo rje gnod sbyin dang /
khu tshur dang bsrung bas las rnams de bzhin du byas nas bcom ldan 'das 'khor dang bcas pa la rang gi sngags kyis mchod yon phul la /
dam tshig gi phyag rgya rnams kyis bcom ldan 'das 'khor dang bcas pa la bsgrub par bya'o / /
de nas chos dang las dang /
phyag rgya chen pos rgyas btab la dbang bskur nas yang mchod yon phul la mchod pa rnam pa lnga dang pad+ma'i mtshon cha ma la sogs pa phyag rgya'i mchod pa rnams kyis yang dag par mchod la phyi rol tu gtor ma byin la sbyin sreg bya'o / /
de nas yang bcom ldan 'das la mchod nas rnam par sgeg pa'i dga' ba'i rdo rje dang /
phyag bzhis kyang phyag byas /
ji srid dngos grub kyi mtshan ma thob par gyur pa de srid kyi bar du dkyil 'khor bsgom par bya'o / /
de nas phyag byas la 'di skad du /
srid pa'i sbyor ba rnam dag phyir / /
zhes bya ba la sogs pa brjod do / /
de ltar bka' nos nas slob ma gzhug par bya'o / /
slob dpon gyi las kyi cho ga rdzogs so // //
de nas bslab pa'i gzhi lnga yongs su gzung ba'am dge sbyong ngam dge slong gi bslab pa yongs su ma gzung ba sdom pa don du gnyer ba dag sdom pa 'dzin du gzhug go / /
de nas de'i snying gar pad+ma'i khu tshur gyis rdo rje pad+ma bzhag la de bzhin du rdo rje pad+ma bskyed par bya'o / /
de nas slob ma rdo rje 'jig rten dbang phyug tu byin gyis brlabs la dri dang me tog la sogs pas mchod de yon gyi mchog blangs nas /
shar gyi phyogs kyi sgor kha bltas te phyi rol na gnas pa'i bum pa'i chus dbang bskur la rang gi 'jug pa'i cho gas gzhug par bya'o / /
de nas de'i rna bar 'dod chags dang bral ba zhes bya ba nas ma byed cig ces bya ba'i bar du brjod par bya'o / /
de nas cho ga lhag ma rnams ni de bzhin gshegs pa'i dkyil 'khor du bshad pa las shes par bya'o / /
slob ma 'jug pa la sogs pa'i cho ga rdzogs so // //
de ltar slob dpon gyi las kyi cho ga dang /
slob ma 'jug pa la sogs pa'i cho ga bshad nas da ni dam tshig dang dbang bskur ba thob pa rnams la da slob dpon gyi dngos grub kyi ye shes thob par bya'o zhes bya ba'i don bstan pa'i phyir bsgrub pa zhes bya ba la sogs pa yin te /
de sgrub pa ni sgrub pa'i thabs so / /
dngos grub thams cad ces bya ba ni dpal rdo rje sems dpa'i dkyil 'khor las bshad pa'i dngos grub ji skad bshad pa de thams cad bstan pa'o / /
'di skad ston te bdag bsrung ba dang gnas bsrung ba byas la /
bcom ldan 'das kyi sku gzugs lugs ma'am brkos ma la sogs pa mdun du gzhag ste /
gsum la skyabs su 'gro ba dang /
byang chub kyi sems blangs la rdo rje thal mo dang rdo rje bsdams pa bcing bar bya'o / /
de nas rdo rje bsdams pa snying gar dgrol lo / /
de nas rdo rje dbab pa bskyed la rdo rje 'bebs pa'i phyag rgya de bzhin du bkrol te /
rdo rje khu tshur gyi dam tshig gi phyag rgya bcing bar bya'o / /
de nas dang po'i rdo rje bcings la rang gi snying gar gnas pa'i rdo rje pad+ma la bzlas par bya ba'i sngags bsams te /
chos thams cad bdag med pa la sogs pa bsgoms la dam tshig sems dpar byin gyis brlabs pa'i bar gyi cho ga rdzogs par byas nas phyag rgya chen po bcings nas ye shes sems dpa' rang gi lus la bcug la dam tshig gi phyag rgya sgrub ste /
chos dang las dang phyag rgya chen pos rgyas btab pa nas de bzhin gshegs pa thams cad rang gi lus la bcug ste /
dam tshig gi phyag rgya bsgrub par bya'o / /
de nas de rnams chos dang las dang phyag rgya chen pos rgyas btab nas dang po'i rdo rjes de bzhin du bdag nyid byin gyis brlabs la /
de bzhin gshegs pa'i sku'i mchog bcings te 'od dpag tu med pas dbang bskur la /
pad+ma'i phreng ba'i rim pas pad+ma'i phreng ba'i dbang bskur ba yang blangs la /
rdo rje pad+ma'i bdag po dang /
ming gi dbang bskur ba yang blangs te dngos grub kyi rdo rje brtul zhugs bzung nas pad+ma'i mtshon cha ma la sogs pa'i gsang ba'i mchod pa bzhis bdag nyid mchod la /
rnam par sgeg pa'i dga' ba rdo rje dang phyag rgya bzhis phyag byas nas rdo rje pad+ma de kho na nyid kyis bzung la /
chos kyi pad+ma'i dril bu dkrol te de nas dam tshig gi phyag rgya chen por byin gyis brlabs nas /
rang gi snying po lan gsum bzlas nas /
rang gi snying gar gnas pa'i rdo rje pad+ma la bzlas par bya ba'i sngags yid kyis bris te /
rdo rje ting nge 'dzin gyi tshig gis zlos shing bzlas pa'i don gyis bdag nyid rdo rje 'jig rten dbang phyug tu bsgom par bya ste zla ba gcig gam /
zla ba drug gam /
lo gcig gam dus ji srid kyi bdag nyid rang gi lha'i skur mngon sum du mthong bar gyur pa de srid kyi bar du nyin re zhing bsgom par bya'o / /
de nas zla ba phyed tsam bsgoms nas rdo rje 'jig rten dbang phyug tu 'gyur ro / /
de bzhin du dngos grub gzhan dag bsgrub pa la yang snga ma'i rjes su 'brangs nas shes par bya'o / /
de nas ma bsgrubs pa ni zhes bya ba la sogs pa snga ma bzhin no / /
sgrib pa thams cad rnam par sbyang ba la ni pad+ma chen pos so zhes bya ba la ni /
de bzhin du rdo rje 'jig rten dbang phyug gi sbyor ba byas la /
thal mo khong stong bcings te mthe bo gnyis dang mthe chung gnyis phye la pad+ma 'dab ma bzhi pa'i tshul du snying gar gzhag pa 'dis ni pad+ma chen po'o / /
'di bcings nas swa b+hA ba shud+d+ha s+sarba d+harma zhes bya ba'i snying po 'di zlos shing bsgoms na de lta bus ni sgrib pa thams cad rnam par sbyong bar 'gyur ro / /
thams cad bsrung ba la ni pad+ma'i gtsug tor gyis so zhes bya ba ni de bzhin du rdo rje 'jig rten dbang phyug gi sbyor ba byas la pad+ma chen po'i phyag rgyas bcings te spyi bor bzhag la yid kyis grub par bya ba dang lhan cig tu byas la /
bsgrub par bya ba skyes bu chen po'i mtshan spyi gtsug ltar mi mngon pa dang ldan pa'i rdo rje 'jig rten dbang phyug tu bsgom par bya ste /
de lta bus ni thams cad bsrung bar 'gyur ro / /
thams cad rjes su chags par byas pa la ni pad+ma la bltas pas so zhes bya ba ni de bzhin du rdo rje 'jig rten dbang phyug gi sbyor ba byas la rang gi snying ga'i phyogs su pad+ma chen po bcings te /
de nyid la rdo rje'i lta bas blta zhing pad+ma'i 'dab ma kha bye ba la sogs pas rang nyid 'jig rten dbang phyug sku mdog dmar po / /
pad+ma dmar po'i 'od zer gyi tshogs kyis bsgrub par bya ba kun du bskang zhing kha dog dmar por byas la rjes su chags par bsam par bya ste /
de lta bus ni thams cad rjes su chags par 'gyur ro / /
thams cad dag pa'i ting nge 'dzin thob pa la ni pad+ma kha 'byed pas so zhes bya ba ni de bzhin du rdo rje 'jig rten dbang phyug gi sbyor ba byas la pad+ma chen po bcings te /
de'i sor mo thams cad kyis pad+ma kha phye ba byas la chos thams cad rang bzhin gyis rnam par dag pa'o zhes sgom zhing /
bdag nyid pad+ma kha 'byed pa'i tshul gyis gnas shing 'jig rten dbang phyug tu bsam par bya ste /
de lta bus ni thams cad dag pa'i ting nge 'dzin thob par 'gyur ro / /
bud med thams cad dbang du bya ba la ni pad+ma chen po'i 'dod chags kyis so zhes bya ba ni de bzhin du rdo rje 'jig rten dbang phyug gi sbyor ba byas la /
rang gi snying ga'i phyogs su pad+ma chen po bcings te mdzub mo gnyis gung mo gnyis kyi rgyab tu sbyar la gung mo dang mthe bong gnyis gzhibs la mig 'bras kyi tshul du byas pa 'di ni rdo rje spyan pad+ma'i 'dod chags zhes bya ba yin te 'di bcings la pad+ma rdo rje yid las byung ba kha dog dmar por bdag nyid bsgom zhing pad+ma dmar po'i 'od kyi tshogs kyis bsgrub par bya ba'i gnod sbyin ma la sogs pa'i gzugs kun du gang bar bya zhing kha dog dmar por byas nas 'od kyi tshogs de yang drangs la rang gi rkang pa'i drung du bzhag nas /
lung nod pa la 'bad pas rab tu gdug cing bdag nyid dang nor gyis phyogs par byed cing dbang du gyur par bsam par bya ste /
de lta bus ni bud med thams cad dbang du 'gyur ro / /
skyes pa thams cad dbang du bya ba la ni pad+ma'i dbang gis so zhes bya ba ni de bzhin du 'jig rten dbang phyug gi sbyor ba byas la pad+ma chen po bcings te mthe bo dang mdzub mos legs so zhes bya ba sbyin par bya'o / /
bdag nyid kyang pad+ma legs pa'i sku kha dog dmar po bsams la bsgrub par bya ba pad+ma dmar po'i 'od kyis bkang ste bkug nas rang gi rkang mthil la 'dud par byas te /
de lta bus ni skyes pa thams cad dbang du 'gyur ro / /
rmi lam gdab pa la ni pad+ma chen po dmar pos so zhes bya ba ni de bzhin du rdo rje 'jig rten dbang phyug gi sbyor ba byas la bcom ldan 'das spyan drangs te /
mchod pa thams cad kyis ji lta ba bzhin du yang dag par mchod la mtshan phyed kyi dus su pad+ma chen po bcings la /
dpral ba'i phyogs su bzhag la 'di skad du bcom ldan 'das rdo rje 'jig rten dbang phyug bden pa gang gis chos thams cad rmi lam lta bu yin pa'i bden pa des mngon par 'dod pa'i don de rmi lam du mthong zhing ston par mdzod cig ces brjod la /
de nas ji srid yid skyo bar ma gyur pa de srid kyi bar du snying po bzla bar bya'o / /
de nas rdo rje 'jig rten dbang phyug de nyid la gsol ba 'debs shing g.yas [(]lags [,]logs [)]phab ste nyal ba na thams cad ston par mdzad do / /
bcom ldan 'das las mchog thob par bya ba la ni rdo rje gsang ba'i pad+ma rmongs pa med pas so zhes bya ba ni de bzhin du rdo rje 'jig rten dbang phyug gi sbyor ba byas la bcom ldan 'das mdun du spyan drangs te /
cho ga thams cad ji lta ba bzhin du rjes su spyad la pad+ma chen po bcings te /
g.yon pa'i mthe bong dang mdzub mo skye gnas su byas par g.yas pa'i mthe bo'i mtshan ma bcug la mchog gsol ba 'debs pa'i bsams pas snying po bzla bar bya ste /
de lta bus ni mchog thams cad thob par 'gyur ro / /
dpal mchog dang po'i rgya cher bshad pa shes rab kyi pha rol du phyin pa 'byung ba zhes bya ba las dum bu gnyis pa rtsa ba'i rgyud las /
bcom ldan 'das rdo rje 'jig rten dbang phyug gi rtog pa'i rgyal po rdzogs so // //
de ltar log par lta ba spangs pa'i phyir pad+ma'i rigs bstan nas /
da ni ser sna spang ba'i phyir rin po che'i rigs gsungs pa ni /
de nas zhes bya ba la sogs pa gsungs pa yin te /
de nas zhes bya ba'i sgra ni snga ma bzhin te dang po sbyor ba'i rjes thogs nyid la zhes bya ba'i tha tshig go / /
'dir dang po'i sbyor ba ni dpal rdo rje sems dpa'i dkyil 'khor chen por bshad pa yin no / /
bcom ldan 'das zhes bya ba ni rnam par snang mdzad do / /
'jig rten gsum po ma lus pa'i bdag po zhes bya ba ni phyogs bcu na gnas pa'i khams gsum pa thams cad khams gsum pa ma lus pa'o / /
de'i bdag por gyur pa ni khams gsum pa thams cad na spyod pa'i nyon mongs pa bag chags dang bcas pa spangs pas chos kyi rgyal srid thob pa'i phyir ro / /
khams gsum ma lus pa der rang dbang thob pas na dbang phyug go / /
de bzhin gshegs pa zhes bya ba ni bshad zin te /
bsam pa thams cad rdzogs pa'i rdo rje rin chen zhes bya ba la sogs pa rin po che'i rigs rnams thob par sred pa ni bsam pa thams cad do / /
des 'dul ba'i sems can gyi khams la rin po che'i rigs drug pa de la kun nas yongs su bskyed cing rdzogs par mdzad pa ni yongs su rdzogs pa'o / /
de'i don gyi rdo rje rin po che'i rtse mo rdo rje rtse lnga pas mtshan pa yid bzhin gyi nor bu rin po che'o / /
de las byung ba ni rin po che'i rigs kyi tshul gyis dbang bskur ba'i phyag rgya ni /
rdo rje rin chen gyi dbang bskur ba'i phyag rgya'o / /
gang yang ming de skad ces btags shing de la dmigs pa'i ting nge 'dzin de ni bsam pa thams cad yongs su rdzogs pa'o / /
rdo rje rin po che dbang bskur ba'i phyag rgya zhes bya ba'i ting nge 'dzin te snyoms par zhugs shing mngon du mdzad do / /
nor bu'i rigs kyi rnam par thugs rtse gcig tu mdzad ces bya ba'i tha tshig go / /
rang gi rdo rje sems dpa'i la sogs pa ni bshad zin to / /
'gro ba zhes bya ba la sogs pa la 'gro ba ni sems can gyi khams rnams so / /
de'i 'byor pa ni rnam par 'byor zhing phun sum tshogs pa ste nor bu'i rigs grub ces bya ba'i tha tshig go / /
de lta bu'i don du nor bu rin po che'i rigs kyi mchog bskyed par mdzod cig pa ni nyid kyi phyag na gnas pa'i rdo rje rin po che las dbyung bar gsol zhes pa'o / /
de nas bcom ldan 'das zhes bya ba ni bcom ldan 'das kyis gsol ba'i rjes thogs nyid la /
bcom ldan 'das rdo rje 'chang chen pos rig pa gsungs so zhes bya bar sbyar ro / /
ci zhig mdzad nas she na /
de bzhin gshegs pa thams cad kyis zhes bya ba la sogs pa smos te /
de bzhin gshegs pa thams cad kyis dbang bskur ba ni nor bu'i rigs te de nyid ni dam tshig go / /
de rab tu gzhag pa ni khams gsum pa'i sems can thams cad kyi bsam pa thams cad yongs su rdzogs par bya ba'i phyir phyi ma'i mthar thug pa med par bzhag pa'o / /
de'i don du rdo rje ltar mi phyed pa gang yin pa de la ming de skad ces bya ba'i rnam par gnon pas nor bu'i rigs yang dag par ston pas don thams cad de /
de ni de bzhin gshegs pa thams cad kyi dbang bskur ba la rab tu gzhag pa rdo rje zhes bya ba'i rnam par gnon pa mdzad nas rdo rje rin po che'i nor bu'i rigs kyi rgyal mtshan te /
mtshan ma gang yin pa'i rig pa la ming de skad ces bya ste rdo rje rin po che'i rgyal mtshan zhes bya ba'i rig pa de gsungs pa ni bka' stsal pa ste /
oM li Ti ba be TaT traM zhes bya ba'o / /
bcom ldan 'das rdo rje'i dbang bskur ba'i bde ba chen po rdo rje las byung ba ni /
bcom ldan 'das rdo rje 'chang chen po'i mdzod spu'i phyogs nas ji skad du bshad pa'i mtshan nyid dang ldan pa'i nor bu rin po che ste /
yid bzhin gyi nor bu rin po che byung nas bcom ldan 'das rdo rje 'chang chen po'i phyag g.yon par rab tu gnas so / /
de nas zhes bya ba la sogs pa bcom ldan 'das kyi phyag g.yon par gnas pa'i rdo rje rin po che de las so / /
nyon mongs pa'i dri ma thams cad dang bral bas na dag pa'o / /
kha dog ji lta bu zhe na margad rnyog pa med pa'i mdog can no zhes bya ba gsungs te /
rnyog pa ni dri ma dang bcas pa'o / /
rnyog pa dang bral ba ni rnyog pa med pa'o / /
margad ni rin po che'o / /
de dang mdog 'dra ba gang yin pa de ni margad rnyog pa med pa'i mdog can te /
pri yang ku ltar mdog ljang ser zhes bya ba'i tha tshig go / /
rdo rje rin po che'i rang gi 'od zer gyis dbang bskur ba zhes bya ba ni rin po che'i rang gi 'od gang yin pa des dbang bskur ba'i cod pan gang la mnga' ba de ni rdo rje rin po che'i rang gi 'od zer gyis dbang bskur ba ste rdo rje rin po che'i 'od zer las grub pa'i rdo rje rin po che'i cod pan gyis dbang bskur ba yin no zhes ston to / /
des mtshon cha ci zhig bsnams she na /
nor bu rin po che'i mda' la sogs pa'i mtshan ma yongs su bsnams pa zhes bya ba smos te /
rdo rje yid las byung ba de dag nyid rang gi mtshan ma nor bus mtshan pa thogs te byung ngo zhes bya ba'i tha tshig go / /
byung nas gang du bzhugs she na /
bcom ldan 'das kyi dkyil 'khor chen po'i tshul gyis bzhugs so zhes bya ba smos te bcom ldan 'das rdo rje sems dpa'i dkyil 'khor chen po'i dbyibs kyis bcom ldan 'das 'phags pa nam mkha'i snying po la yongs su bskor te bzhugs so / /
de ltar de nas zhes bya ba nas brtsams te dkyil 'khor chen por bzhugs so zhes bya ba'i bar gyis bshad pas ting nge 'dzin gnyis pa bshad pa yin no / /
de nas bsdu bar bya'o / /
de nas de bzhin du cho ga thams cad rjes su spyad la /
rin po che lcags kyu la sogs pas bcom ldan 'das 'khor dang bcas pa dgug pa dang /
gzhug pa dang bcing ba dang /
dbang du byas la dam tshig gi phyag rgyas bsgrub par bya'o / /
de nas chos dang las dang phyag rgya chen pos rgyas btab nas rdo rje rin chen gyi dbang bskur ba'i phyag rgyas dbang bskur ba nas las la sbyor ba ni las kyi rgyal po mchog ces bya ba la ting nge 'dzin gsum pa yin no / /
de nas las rnam bshad par bya ste bcom ldan 'das 'phags pa nam mkha'i snying po'i phyag rgya chen po bcings la bcom ldan 'das nam mkha'i snying po sems can gyi khams thams cad rang gi dbang bskur bas dbang bskur bar mdzod cig ces brjod par bya'o / /
de bzhin du nor bu rin po che 'bebs pa'i phyag rgya chen po bcings la /
bcom ldan 'das rin po che yid las byung bas sems can gyi khams thams cad rin po che 'dod chags kyi mda' rnam par dag pa'i gnas la rab tu 'jog par mdzod cig ces brjod par bya'o / /
de bzhin du nor bu rin po che 'bebs pa'i phyag rgya chen po bcings la /
bcom ldan 'das nor bu rin po che 'bebs pas sems can gyi khams thams cad rang bzhin gyis 'od gsal ba'i nor bu rin po che 'bebs pa'i ye shes [(]gyi [,]kyi [)]dbang du mdzod cig ces bya ba'i bar du brjod par bya'o / /
de ltar ting nge 'dzin gsum bshad nas /
da ni dam tshig dang dbang bskur ba thob pa rnams kyi bzlas pa dang bsgom pa bya'o zhes bya ba 'di ni bya ba bstan pa'i phyir /
de nas dkyil 'khor chen po zhes bya ba la sogs pa'i slob dpon gyi cho ga dang /
slob ma 'jug pa la sogs pa'i cho ga rgyas par gsungs pa yin no / /
de nas zhes bya ba'i sgra ni snga ma bzhin no / /
dkyil 'khor chen po zhes bya ba ni 'byung ste zhes bya bar don gyis sbyar ro / /
dkyil 'khor chen po'i tshul gyis ni / /
zhes bya ba ni rdo rje sems dpa'i dkyil 'khor chen po'i dbyibs kyis so / /
dkyil 'khor thams cad thig gdab bo / /
zhes bya ba ni phyi'i dkyil 'khor thig gdab bo zhes bya ba'i tha tshig go / /
nang gi dkyil 'khor ni dum bu dang po las bshad pa'i nor bu'i rigs kyi dkyil 'khor ltar shes par bya ste /
gang gi phyir 'og nas rigs thams cad 'khor lo'i khyad par de ltar bshad pa'i phyir ro / /
rdo rje 'khor lor gang bstan pa de ni 'khor lo dam pa'o / /
de bzhin du 'bar ba'i 'khor lo dam pa ni pad+ma 'dab ma brgyad pa'i nor bu chen por bya'o / /
rdo rje rin chen bdag po gzhag /
nor bu'i rig ni chen po bri / /
zhes bya ba ni dkyil 'khor dbus ma'i dbus su bcom ldan 'das 'phags pa nam mkha'i snying po bris la rdo rje yid las byung ba'i gnas su rin po che yid las byung ba la sogs pa bri'o / /
rdo rje rin chen gyi phyag rgyas bzhugs te zhes bya ba ni rdo rje thal mo brkyang la mdzub mo dang mthe bo'i rtse mo sbyar te /
dpral ba'i mdzod spu'i gnas su gzhag pa 'di ni thams cad dbang bskur ba'i phyag rgya ste /
rdo rje rin chen gyi phyag rgya'o / /
'dis me tog gi phreng ba blangs la /
badzra badzra zhes bya ba dang /
rdo rje sems dpa'i dkyil 'khor chen por gsungs pa'i 'jug pa'i glu zlos shing dkyil 'khor du ji lta ba bzhin du 'jug par bya'o / /
mdzub mo gnyis po de nyid lcags kyur byas la dgug pa bya zhing zhugs nas cho ga thams cad rdzogs par byas la 'jug pa'i phyag rgya las mdzub mo gnyis lcags kyu gnyis su byas te de dang spyan 'dren pa'i sngags kyis dkyil 'khor gyi lha thams cad bkug nas dkyil 'khor du gzhug par bya'o / /
de nas zhes bya ba ni go sla'o / /
cho ga rgyas pa thams cad de bzhin no zhes bya ba ni dpal rdo rje sems dpa'i dkyil 'khor du gsungs pa'i bsgrub par bya ba dang sgrub pa'i rgyun rnams gzung ngo zhes bya ba'i tha tshig go / /
'di skad ston te bdag bsrung ba dang /
gnas bsrung ba byas la bcom ldan 'das rdo rje 'jig rten dbang phyug gi cho ga bshad pa'i tshul gyis sdig pa dral ba'i mthar thug pa'i cho ga rnams rjes su spyad nas rang gi snying gar gnas pa'i rdo rje rin po che la oM li Ti ba be+e traT traM zhes bya ba yid kyis bris la rig pa 'di nyid yid la zlos shing chos thams cad nam mkha' dang mnyam par bsgom par bya'o / /
de nas rig pa de nyid dbyangs kyi yi ge bcu drug dang bcas pas rang gi sems zla ba'i dkyil 'khor du bsams la /
de'i steng du rig pa de nyid dang /
ka la sogs pa nas k+Sha'i mthar thug gi bar du skar ma lta bu'i gzugs can 'dra ba las zla ba'i dkyil 'khor gnyis pa'o / /
yang zla ba'i dkyil 'khor gnyis pa rig pa de dang bcas pa las dang po'i rdo rje bsam par bya'o / /
de nas rig pa zlos shing rdo rje de rdo rje rin po cher bsams la rin po che'i dbus su rig pa'i yi ge rnam par bsams nas de nyid yid la zlos shing sangs rgyas thams cad kyi dbang bskur ba dang /
bcom ldan 'das rdo rje las kyi mchod pa'i dam tshig gi dngos grub bsgrub par bsgom zhing de thams cad las nor bu'i rigs yid kyis spros te /
des sems can gyi khams thams cad kyi bsam pa thams cad yongs su rdzogs par byas nas de rnams der bcug la /
rin po che'i nga rgyal bsgom par bya'o / /
de nas rin po che de sems dpar byin gyis brlab pa'i sbyor bas bdag nyid rdo rje sems dpar bskyed la /
yang rig pa zlos shing rdo rje sems dpa'i de 'phags pa nam mkha'i snying por bdag nyid bsam par bya'o / /
de nas ma hA sa ma ya sa twa haM zhes nga rgyal bskyed la /
rang gi dam tshig gi phyag rgyas bcings te /
sa ma yo \u0f85haM zhes bya bas dam tshig ni bdag yin no zhes bsgom par bya'o / /
de nas dam tshig gi phyag rgya de nyid kyis rang gi snying ga dang dpral ba dang lkog ma dang spyi bor byin gyis brlab par bya zhing sa ma ya satwa a d+hi tiSh+Tha swa maM zhes bya bas dam tshig sems dpar byin gyis brlab par bya'o / /
de nas sems dpa'i skyil mo krung du 'dug la g.yon pa'i rin po che'i khu tshur gyis rdo rje rin po che bzung la snyems tshul du byas te lag pa g.yas la nor bus mtshan pa'i dang po'i rdo rje rang gi snying gar bstod pa'i tshul gyis 'jog cing rig pa bzla bar bya ste 'di ni bcom ldan 'das kyi phyag rgya chen po'o / /
de nas nam mkha' dang mnyam pa'i sbyor bas rang gi snying ga'i zla bar yid kyis zhugs la rdo rje 'khor los 'phags pa nam mkha'i snying po'i dkyil 'khor bskyed la 'jug pa'i phyag rgya bcings te /
des me tog gi phreng ba blangs la dkyil 'khor du 'jug par bya'o / /
zhugs nas me tog gi phreng ba de rang gi mgo la dor bar bya'o / /
de nas de rang gi mgo la ji lta ba bzhin du bcings te dngos grub kyi rdo rje brtul zhugs kyi bar gyi cho ga rdzogs par byas nas /
dkyil 'khor de rang gi snying ga'i zla bar zhugs par bsams la sngar bshad pa'i tshul gyis rnal 'byor chen po byas nas cho ga thams cad rjes su spyad la phyag rgya chen po bcings te /
yid kyis nam mkha'i phyogs su 'dug ste yang rdo rje 'khor los nam mkha'i phyogs su rang gi lha'i dkyil 'khor bskyed la /
lha thams cad kyi gnas su hri las sna tshogs pad+ma'i gdan skyed par bya'o / /
de nas dkyil 'khor gyi sa'i dbus su de bzhin du 'dug la bdag nyid la spro ba bskyed par bya'o / /
de nas de bzhin du sangs rgyas thams cad spyan drangs par byas nas ting nge 'dzin gsum bsgom par bya'o / /
de nas bcom ldan 'das nam mkha'i snying po'i phyag rgya chen po bcings la rang gi rig pa brjod par bya'o / /
de nas de bzhin du de bzhin gshegs pa thams cad kyis bdag nyid la gsol ba btab par bsam par bya'o / /
de nas cho ga thams cad snga ma bzhin du rjes su spyad la bcom ldan 'das kyis rang gi dam tshig gi phyag rgya bcings te rang gi rig pa zlos shing badzrod tiSh+Tha maN+Da laM ud tha pa yA zhes bya bas dkyil 'khor de nam mkhar gzhag ste dam tshig gi phyag rgya de nyid kyis bdag nyid la lan cig byin gyis brlabs la yang phyag rgya chen po bcings te /
phyag rgya la gnas de bzhin langs / /
kun du rnam par bltas nas ni / /
rang gi rig pa yongs zlos shing / /
bsgyings pa'i tshul gyis yongs su bskor / /
de nas rdo rje sems dpa'i dkyil 'khor chen po las bshad pa'i cho gas snga ma bzhin du cho ga thams cad rjes su spyad la dkyil 'khor thig gdab bo / /
yang dag par bris la sngar bshad pa'i mtshan nyid dang ldan pa'i bcom ldan 'das nam mkha'i snying po 'khor dang bcas pa gnas ji lta ba bzhin du dgod par bya'o / /
bcom ldan 'das kyi dgod pa'i rig pa ni rang gi rig pa nyid yin no / /
rin po che yid las byung ba la sogs pa ni rdo rje sems dpa'i dkyil 'khor chen po las bshad pa'i snying po rnams yin no / /
de ltar dkyil 'khor yang dag par bris la /
sgo phye la g.yas pa'i rin po che'i khu tshur gyis gzung ba'i rin po che'i me tog gi lcug ma la bum pa dang /
bum pa gang ba las yongs su bzlas la lha thams cad la dbul bar bya'o / /
de nas mchod pa rnam pa lnga dang mchod pa thams cad kyis kyang bcom ldan 'das 'khor dang bcas pa la yang dag par mchod la rdo rje gnod sbyin la sogs pa yongs su bzlas pa'i ras ser pos stod g.yogs dang smad g.yogs dang gdong g.yogs byas la /
phyag bya ba la sogs pa'i cho ga rjes su spyad de sdom pa gzung ba nas byang chub kyi sems bskyed de g.yas pa'i rin po che khu tshur gyis rdo rje rin po che bzung la rang gi snying gar 'jog cing snying po 'dis rang gi snying gar rdo rje rin po che bsam par bya'o / /
su ra ta sa ma ya s+t+waM ho badzra sid+d+hi ya thA su khaM /
de nas shar sgor bltas nas phyi rol na gnas pa'i bum pa'i chus g.yas pa'i rin po che'i khu tshur gyis blangs la bdag nyid la dbang bskur bar bya'o / /
de nas 'jug pa'i phyag rgya bcings pa de nyid kyis me tog gi phreng ba blangs la badzra badzra zhes zlos shing rdo rje sems dpa'i dkyil 'khor chen por bshad pa'i 'jug pa'i glu yang 'don zhing dkyil 'khor du ji lta ba bzhin du 'jug par bya'o / /
de nas rang gi cho ga rjes su spyad de g.yas pa'i rin po che khu tshur gyis rnam par rgyal ba'i bum pa las chu blangs nas de bzhin du ji lta ba bzhin du dbang bskur zhing rdo rje rin po che'i phyag rgya dang rin po che'i cod pan gyis kyang bdag nyid dbang bskur la /
rdo rje rin po che dang bdag po dang ming gi dbang bskur bas kyang dbang bskur la dngos grub kyi rdo rje brtul zhugs blangs te dum bu dang po las bshad pa'i tshul gyis ji lta ba de kho na nyid kyis rdo rje rin po che bzung zhing chos kyi dril bu dkrol la /
de bzhin du dam tshig gi phyag rgya chen por byin gyis brlabs la snying po bzla bar bya'o / /
de nas mchod pa rnam pa lnga dang rin po che'i mtshon cha ma la sogs pa phyag rgya'i mchod pa bcu gnyis kyis yang dag par mchod la /
bcom ldan 'das las tshigs su bcad pa lngas rjes su gnang ba dang /
gzengs bstod pa dang /
lung bstan pa dang /
rig pa dang /
phyag rgya bzhi nye bar bstan pa bcom ldan 'das la phyag byas nas bcom ldan 'das las gnang ba mnos la /
yang de bzhin du bdag la byin gyis brlab pa byas la /
rang gi ming nas kyang brjod nas /
dkyil 'khor de bzhin du rdo rjes bsgrub par bya'o / /
de nas rin chen slob dpon gyis / /
sems dpa'i lcags kyu bcings nas ni / /
[(]so [,]se [)]gol mang po brdab bgyis la / /
sangs rgyas thams cad bsdu bar bya / /
de nas mtshan brgya rtsa brgyad pas bstod pa byas nas /
sngar bshad pa'i lcags kyus bcom ldan 'das 'khor dang bcas pa'i dkyil 'khor du bcug ste /
rdo rje gnod sbyin dang khu tshur dang bsrung bas las rnams byas la /
bcom ldan 'das 'khor dang bcas pa la rang gi rig pas mchod yon phul la /
dam tshig phyag rgyas bcom ldan 'das 'khor dang bcas pa bsgrub par bya'o / /
de nas chos dang las dang phyag rgya chen pos rgyas btab la dbang bskur ba'i phyag rgyas dbang bskur ba dang yang mchod yon phul /
mchod pa rnam pa lnga dang /
rin po che'i mtshon cha ma la sogs pa phyag rgya'i mchod pa bcu gnyis kyis yang dag par mchod nas /
phyi rol du gtor ma byin la sbyin sreg bya'o / /
de nas yang bcom ldan 'das la yang dag par mchod de rnam par sgeg pa'i dga' ba'i rdo rje dang phyag rgya bzhis kyang phyag byas la phyag rgya chen po bcings te ji srid mtshan ma thob pa de srid kyi bar du dkyil 'khor bsgom par bya'o / /
de nas phyag byas nas /
srid pa'i bde ba rnam dag phyir / /
zhes bya ba la sogs pa brjod par bya'o / /
de ltar bka' mnos nas slob ma gzhug par bya'o / /
slob dpon gyi las kyi cho ga rdzogs so // //
de nas bslab pa'i gzhi lnga yongs su 'dzin pa'am dge sbyong dang dge slong gi bslab pa gzung ba'i slob ma la rig pa'i sdom pa ji lta ba bzhin du 'dzin du gzhug go / /
de nas de byang chub kyi sems bskyed pa byed du gzhug go / /
de nas de'i snying gar rin po che'i khu tshur gyis rdo rje rin po che blangs la gzhag ste snga ma bzhin du bskyed do / /
de nas slob ma 'phags pa nam mkha'i snying por byin gyis brlabs la dri dang me tog la sogs pas mchod nas yon gyi mchog blangs te /
shar sgor bltas te phyi rol na gnas pa'i bum pa'i chus dbang bskur la /
rang gi 'jug pa'i tshul gyis dkyil 'khor du 'jug par bya'o / /
de nas de'i rnam par chags bral lta bu zhes bya ba la sogs pa brjod par bya'o / /
cho ga lhag ma rnams ni de bzhin gshegs pa'i dkyil 'khor du bshad pa las shes par bya'o / /
slob ma 'jug pa la sogs pa'i cho ga rgyas pa rdzogs so // //
de ltar slob dpon gyi las kyi cho ga dang /
slob ma 'jug pa la sogs pa'i cho ga rgyas par bshad nas /
da ni dam tshig gi dbang bskur ba thob pa rnams la slob dpon gyis bsgrub pa'i ye shes bslab par bya'o zhes bya ba 'di'i don bstan par bya ba'i phyir de bzhin du zhes bya ba la sogs pa gsungs te /
de nas ma bsgrubs pa'i las rnams lan cig bzlas par 'gyur ro zhes bya ba ni ji skad bshad pa'i bsgrub pa byas pa na gang gi tshe rnal 'byor pas ji skad du bshad pa'i dngos grub ma thob na de'i tshe rang gi rig pa de lan cig bzlas pa'i rjes thogs nyid la 'chad par 'gyur ba'i las rnams grub par 'gyur ba'o / /
'di skad ston te bdag bsrung ba dang gnas bsrung ba byas nas bcom ldan 'das nam mkha'i snying po'i sku gzugs lugs ma 'am brkos pa la sogs pa mdun du bzhag la de la phyag byas nas gsum la skyabs su 'gro ba dang /
byang chub kyi sems bskyed pa dang /
dang po'i rdo rje bcing ba'i bar du byas la /
rdo rje thal mo la sogs pa'i phyag rgya bcing ba'i cho ga rnams rjes su spyad de /
rang gi snying gar gnas pa'i rdo rje rin po che la rig pa yid kyis bris la /
chos thams cad bdag med par bsgoms nas dam tshig sems dpar byin gyis brlab pa'i bar gyi cho ga thams cad snga ma bzhin du rjes su spyad par bya'o / /
de nas phyag rgya chen po bcings la ji skad du bshad pa'i ye shes sems dpa' rang gi lus la bcug ste /
dam tshig gi phyag rgyas bsgrubs nas /
chos dang las dang phyag rgya chen pos rgyas btab la de bzhin du de bzhin gshegs pa thams cad rang gi lus la bcug ste /
dam tshig gi phyag rgyas bsgrub par bya'o / /
de nas chos dang las dang phyag rgya chen pos rgyas btab la dang po'i rdo rje byin gyis brlab pa snga ma bzhin du byas la /
rdo rje rin chen gyi phyag rgyas bdag nyid dbang bskur te /
rdo rje rin po che dang /
bdag po dang ming gi dbang gis dbang bskur la dngos grub kyi rdo rje brtul zhugs bzung nas /
rin po che mtshon cha ma la sogs pa gsang ba'i mchod pa bzhis bdag nyid yang dag par mchod de /
rnam par sgeg pa'i dga' ba'i rdo rje dang phyag rgyas bcom ldan 'das la phyag byas la de kho na nyid kyis rdo rje gzung zhing chos kyi dril bu dkrol bar bya'o / /
de nas dam tshig gi phyag rgya chen por byin gyis brlab bo / /
de nas rang gi rig pa lan gsum bzlas la rang gi snying gar gnas pa'i rdo rje rin po che la rig pa yid kyis bris la /
rang gi tshig gis zlos shing bzlas pa'i don gyis bdag nyid rdo rje rin po che'i rigs kyi bdag po zhes bya ba 'phags pa nam mkha'i snying po zla ba gcig la sogs pa ji srid mngon du gyur pa de srid kyi bar du bsgom par bya'o / /
de nas zla ba phyed tsam gyi bar du bsgoms nas bsgrubs na /
'phags pa nam mkha'i snying por 'gyur ro / /
de bzhin du dngos grub gzhan dag kyang sngar bshad pa'i rjes su 'brangs nas bsgrub par shes par bya'o / /
de ltar bsgrub pa 'dis gang gi tshe snying por grub par ma gyur pa de'i tshe de ma grub pa ma yin te /
ma grub pa de yang las 'di byed par 'gyur ro / /
dbang bskur ba thams cad thob pa la ni rdo rje rin po che myu gus so zhes bya ba ni de bzhin du 'phags pa nam mkha'i snying po'i sbyor ba byas la /
'phags pa nam mkha'i snying po'i rdo rje rin chen gyi phyag rgya rdo rje thal mo las byung ba bcings la /
gung mo gzhibs te rtse mor byas nas rig pa zlos shing dpral ba'i phyogs su bzhag la /
'phags pa nam mkha'i snying po'i bdag nyid dbang bskur bar bsam par bya ste /
de lta bus dbang bskur ba thams cad thob par 'gyur ro / /
nor thams cad thob pa la ni rdo rje rin chen gyi rgyal mtshan gyi rtse mos so zhes bya ba ni de bzhin du 'phags pa nam mkha'i snying po'i sbyor ba byas la bshad ma thag pa'i rdo rje rin chen gyi phyag rgya bcings la /
rdo rje rin chen bkrol te /
rdo rje thal mo khong stong byas nas srin lag gnyis gshibs te rtse mor byas la mthe'u chung gnyis phye ste brkyang ba 'di ni rdo rje rin chen gyi rgyal mtshan gyi rtse mo ste 'di bcings la rig pa zlos shing gter la sogs pa thob par bsam par bya ste de lta bus ni nor thams cad thob par 'gyur ro / /
bsam pa thams cad yongs su rdzogs par bya ba la ni rdo rje nor bu chen po'i mtshan ma'i phyag rgyas so zhes bya ba ni rdo rje rin chen bcings la gung mo gnyis nor bur bya ba 'di ni rdo rje nor bu chen po'i mtshan ma'i phyag rgya ste 'di bcings la snga ma bzhin du 'phags pa nam mkha'i snying po'i sbyor ba byas la /
rig pa zlos shing mngon par 'dod pa'i nor 'thob par gyur par bsam par bya ste /
de lta bus ni bsam pa thams cad yongs su rdzogs par 'gyur ro / /
gter chen po thob pa la ni rdo rje rin chen gyi sa 'og gi phyag rgyas so zhes bya ba ni 'phags pa nam mkha'i snying po'i sbyor ba byas la /
rdo rje rin chen bcings te mthe chung gnyis gzhibs nas rtse mor byas la rig pa bzla bar bya'o / /
'di ni rdo rje rin chen gyi sa 'og gi phyag rgya ste 'di bcings nas yid kyis gter blangs la gdeg par bya ste /
de lta bus ni gter chen po thob par 'gyur ro / /
rdo rje dbang bskur ba thob pa la ni zhes bya ba ni nor bu'i mtshan ma thob pa la sogs pa ni rdo rje dbang bskur ba thob pa ste /
bcom ldan 'das 'phags pa nam mkha'i snying po las dang po'i rdo rje thob pa zhes bya ba'i don te /
de ji ltar thob par 'gyur zhe na /
rdo rje rin chen chen po'i sa 'og gi phyag rgyas so zhes bya ba gsungs te /
de bzhin du 'phags pa nam mkha'i snying pos sbyor ba byas la rdo rje rin chen bcings la /
'di thur du blugs pa ltar byas pa 'di ni rdo rje rin chen sa 'og gi phyag rgya ste /
'di bcings la stong pa nyid bsgom zhing 'phags pa nam mkha'i snying pos gzugs brnyan lta bu nor bus mtshan pa'i dang po'i rdo rje stsol ba la sogs pa mdun du bsam par bya ste /
de lta bus ni rdo rje dbang bskur ba thob par 'gyur ro / /
rdo rje dbang bskur ba thob pa la ni zhes bya ba la / /
rdo rje rin chen gyi cod pan gyis dbang bskur ba thob pa la ni rdo rje dbang bskur ba thob pa ste /
de ji ltar 'gyur zhe na /
rdo rje chen po'i phreng bas so zhes bya ba gsungs te / /
rdo rje bsdams pa bcings la mdzub mo gnyis kyis nor bur byas la 'di ni rdo rje phreng ba chen po 'di bcings te /
'phags pa nam mkha'i snying po'i sbyor bas dbang bskur bar gsol ba'i bsam pas bcom ldan 'das mdun na /
dbang bskur stsol ba la brtson par mdzad par bsam par bya ste de lta bus ni rdo rje phreng ba chen po'i dbang bskur ba thob par 'gyur ro / /
byang chub sems dpa' chen por dbang bskur ba thob pa la ni zhes bya ba ni byang chub sems dpa' chen po 'phags pa nam mkha'i snying po'i dbang bskur ba thob pa ni /
byang chub sems dpa' chen po'i dbang bskur ba thob pa'o / /
de ji ltar 'gyur zhe na /
rdo rje rin po che chen po'i phreng bas so zhes bya ba gsungs te rdo rje bsdams pa bcings te mthe bong dang mdzub mo dang /
gung mo'i sor mos nor bu rin po che gsum byas te mdun dang mgo bo dang rna ba gnyis kyi steng du bdag nyid dbang bskur ba byas te /
'di ni rdo rje rin chen gyi phreng ba'o / /
'di bcings la de bzhin gshegs pa nam mkha'i snying po'i sbyor bas mdun du yang bcom ldan 'das bsams nas de nas dbang bskur ba blang bar bya'o / /
de bzhin gshegs pa'i dbang bskur ba thob pa la ni zhes bya ba ni rnam par snang mdzad la sogs pa'i de bzhin gshegs pa'i dbang bskur ba thob pa ni de bzhin gshegs pa'i dbang bskur ba thob pa'o / /
de ji ltar 'gyur zhe na /
rdo rje rin chen gyi dbang bskur ba dam pa'i phreng bas so zhes bya ba gsungs te /
de bzhin du nam mkha'i snying po'i sbyor ba byas la bdag nyid rnam par snang mdzad la sogs pa de bzhin gshegs pa'i skur bsams te /
rdo rje bsdams pa las byung ba'i rdo rje rin chen gyi phyag rgyas bcings la mdzod spu'i gnas su bzhag nas / /
mdzub mo gnyis kyis rgyab tu mdud de dar dpyangs kyi tshul du bya'o / /
'di bcings la rig pa bzlas na de lta bus ni de bzhin gshegs pa'i dbang bskur ba thob par 'gyur ro / /
rdo rje 'dzin pa chen po'i dbang bskur ba thob pa la ni de bzhin gshegs pa thams cad kyi sku'i mchog gi rdo rje rin chen gyi cod pan gyi phreng bas so zhes bya ba ni de bzhin du 'phags pa nam mkha'i snying po'i sbyor ba byas la /
rdo rje sems dpar bdag nyid bsams te /
rdo rje bsdams pa bcings la mthe bo gnyis dpa' bo'i skyil mo krung du byas la mdzub mo gnyis bkug ste zlum por byas pa ni sku'o / /
gung mo gnyis gshibs te bsgreng ba ni mchog ste de bzhin gshegs pa'i sku'i mchog 'dir dang rig pa zlos shing shar nas brtsams nas mdun dang /
g.yas dang /
rgyab dang /
g.yon du cod pan gyi tshul du byas la mdun du de bzhin du mdud la phreng ba 'ching ba'i tshul gyis rgyab tu mdud la sgeg pa dang bcas pas mtha' nas dgrol bas ngos gnyis ka nas dar dpyangs 'phyar ba'i tshul du bya'o / /
'di ni de bzhin gshegs pa thams cad kyi sku'i mchog rdo rje rin chen gyis dbang bskur ba'i phreng ba yin te /
de sangs rgyas lnga'i cod pan gyi dbang bskur ba'i rdo rje 'dzin pa chen por 'gyur ro / /
dpal mchog dang po'i rgya cher bshad pa shes rab kyi pha rol tu phyin pa 'byung ba zhes bya ba las dum bu gnyis pa rtsa ba'i rgyud las gsungs pa'i /
'phags pa nam mkha'i snying po'i rtog pa bshad pa rdzogs so // //
de ltar dum bu gnyis pa rtsa ba'i rgyud du rigs lnga'i dkyil 'khor bstan nas /
da ni 'jig rten dang 'jig rten las 'das pa'i dkyil 'khor du 'jug pa dang /
dbang bskur ba dang /
bsgrub pa dang /
dngos grub rnams dkyil 'khor gcig nyid du bsdu bar bya ba'i phyir /
de nas zhes bya ba la sogs pa bsdus pa'i dkyil 'khor gsungs pa yin no / /
de nas zhes bya ba'i sgra ni snga ma bzhin te /
dang po'i sbyor ba'i rjes thogs la / /
zhes bya ba'i tha tshig go / /
'di dang po'i sbyor ba ni dpal rdo rje sems dpa'i dkyil 'khor chen por bshad pa nyid yin par shes par bya'o / /
bcom ldan 'das zhes bya ba ni rnam par snang mdzad de rdo rje sems dpa' la gsol ba btab po zhes bya bar sbyar ro / /
bcom ldan 'das khyad par ji lta bu zhig ce na /
rigs thams cad kyis zhes bya ba la sogs pa gsungs te /
rigs kyang yin la thams cad kyang yin pas na rigs thams cad do / /
de rnams kyi bsdus pa ni nye bar bsdus pa'o / /
rdo rje ltar mi phyed par byin gyis brlabs shing phyi ma'i mthar thug pa med par brtan par byas pa gang yin pa de brnyes shing thugs su chud do zhes bya ba'i tha tshig go / /
bcom ldan 'das ci zhig mdzad nas bcom ldan 'das rdo rje sems dpa' la gsol ba btab ce na /
sems can thams cad ces bya ba la sogs pa gsungs te /
sems can yang yin la thams cad kyang yin pas na sems can thams cad de /
rdo rje sems dpa' la sogs pas 'dul ba rnams so / /
de rnams gzhug par bya ba'i phyir 'khor lo ni bsdus pa'i dkyil 'khor te de nyid rdo rje ltar mi phyed pa'i phyag rgya gang yin pa de la ming de skad ces btags pa de la mi dmigs pas na sems can thams cad 'jug pa'i 'khor lo rdo rje'i phyag rgyas zhes bya ba'i ting nge 'dzin gang yin pa de la snyoms par zhugs shing mngon sum du mdzad nas /
bcom ldan 'das rnam par snang mdzad kyis bcom ldan 'das thog ma dang tha ma med pa'i rdo rje sems dpa' la gsol ba btab par mdzad pa ni gsol ba btab par gyur pa ste /
bcom ldan 'das rnam par snang mdzad bsdus pa'i dkyil 'khor gyi rnam par thugs rtse gcig tu mdzad nas /
bcom ldan 'das rdo rje sems dpa' sems can thams cad der 'jug cing der bskyed par bya ba'i phyir /
bcom ldan 'das rdo rje sems dpa' la gsol ba btab pa yin no / /
bde ba chen po rab grub phyir / /
'dod chags chen po yang dag brjod /
ces bya ba ni bshad zin to / /
bde ba chen po'i don gyi phyir / /
zhes bya ba ni bde ba yang yin la chen po yang yin pas na bde ba chen po ste /
rnal 'byor pa sngags pa thams cad kyi stobs kyis 'jig rten pa'i bde ba gang yin pa yang thar pa chen po mngon sum du byed pa'i rgyur gyur pas bde ba chen po yin te /
de'i don bsdus pa'i dkyil 'khor du 'gro ba rnams 'jug par gyis shig pa'o / /
ci bde ba zhes bya ba ni ci 'dod par ro / /
de nas bcom ldan 'das kyi snying po thams cad gsungs so zhes bya bar sbyar ro / /
de nas zhes bya ba'i sgra ni de ma thag pa ste gsol ba btab pa'i rjes thogs nyid la'o / /
thams cad ces bya ba la sogs pa ni de khyad par du byed de /
'jig rten gsum po thams cad las rnam par rgyal ba ni thams cad las rnam par rgyal ba ste rdo rje hUM mdzad do / /
de yang rab tu dga' ba'i rdo rje khro bo'i sku dang ldan pa 'dis dbang phyug chen po la sogs pa 'jig rten gsum po las rnam par rgyal bas na de skad ces bya ste /
dbang phyug chen po la sogs pa dad pa'i sems can gyi khams ni 'gro ba ste /
des dbang phyug chen po la sogs pa'i tshul gyis rang bzhin gyis dag pa'i shes rab kyi pha rol tu phyin pa'i lam la rab tu 'jog cing 'dul bar mdzad pas na 'gro ba 'dul ba ste /
'jig rten dbang phyug go / /
dam tshig thams cad ces bya ba la ni sangs rgyas dang byang chub sems dpa' rnams kyi dran pa dang shes rab dang rab tu ldan pa'i shes rab sems dang sems las byung ba dang de bzhin gshegs pa'i dkyil 'khor ni /
sangs rgyas dang byang chub sems dpa' thams cad kyis 'da' bar bya ba ma yin pas na dam tshig thams cad do / /
dngos grub thams cad rab tu gsol ba zhes bya ba ni nor bu'i rigs chen po'i tshul gyis sems can thams cad la 'jig rten dang /
'jig rten las 'das pa'i dngos grub rnams rab tu stsol bas na dngos grub thams cad stsol ba'o / /
rdo rje 'chang chen po zhes bya ba ni rdo rje sems dpa'i dkyil 'khor chen por thams cad du song ba'i rdo rje chen po 'dzin par mdzad pa 'am /
de kho na nyid kyi rdo rje chen po 'dzin par mdzad pas sam gzhan dag tu byang chub chen por mtshan nyid can gyi thugs kyi rdo rje 'chang chen po'i zhes bya ste /
sems dpar byin gyis brlabs pa'i sbyor ba las byung ba'i rdo rje sems dpa'o / /
de yang de ltar na bcom ldan 'das rdo rje 'chang chen po nyid gang yin zhe na /
sems dpar byin rlabs sbyor bas ni / /
bdag la byin brlabs mchog grub pa / /
nyin re grub pa de yis ni / /
rdo rje sems dpa' nyid thob bo / /
zhes 'og nas bshad pa'i phyir ro / /
ston pa po zhes bya ba ni bden pa rtogs par bya ba'i phyir yang dag pa'i lam rtogs par 'chad pa'i sems can rnams 'dul zhing rang gi bka' bsgo ba las 'jog par mdzad pas na ston pa'o / /
srung mdzad ces bya ba ni ngan 'gror 'gro ba la sogs pa'i 'jigs pa thams cad las /
'phags pa gtsug tor rnam par rgyal ba la sogs pa'i gzungs dang /
'di las bshad pa ji skad du gsungs pa'i las kyi phyag rgya rnams kyis sems can rnams kun du srung bar mdzad pas na bsrung ba'o / /
stobs dang pha rol gnon pa thogs med pa / /
zhes bya ba ni /
de bzhin gshegs pa'i stobs bcu dang sku'i stobs de rnams dang thogs pa med pa dang /
cho 'phrul bzhis sems can gyi don mdzad pa ni pha rol gnon pa ste de dag thogs pa med pas so / /
rnam par gnon pa don yod pa grub pa zhes bya ba ni thogs pa med par sems can gyi don gyi bya ba mdzad pa ni don yod par grub pa'o / /
de nyid 'di'i rnam par gnon pa yin pas na rnam par gnon pa don yod par grub pa zhes bya'o / /
de yon tan gyi khyad par ji lta bu dang ldan pa'i bcom ldan 'das rdo rje 'chang chen pos snying po thams cad gsungs so / /
ci zhig mdzad nas she na /
thams cad la rjes su ston pa zhes bya ba gsungs te /
rdo rje sems dpa' la sogs pas 'dul ba ni thams cad de de rnams rjes su 'dul bar mdzad pas na thams cad la rjes su bstan pa'o / /
rdo rje sems dpa' la sogs pa'i bsgrub pas rdo rje sems dpa' la sogs pa grub cing de'i don du'o / /
dam tshig gis bsdus pa'i dkyil 'khor ni 'khor lo zhes bshad de /
de nyid dam tshig ces grags so zhes bshad pa'o / /
de rdo rje ltar mi phyed pa'i pha rol gnon pa de yis bsdus pas sems can gyi don mdzad pas na de skad bka' stsal pa de la de skad ces bya ste /
de mdzad pa ni bsdus pa'i dkyil 'khor sprul pa des 'dul ba'i sems can gyi khams 'dul ba nas zhes bya ba'i tha tshig go / /
bde ba'i dngos grub thams cad kyis dam tshig ces bya ba ni dngos grub kyang yin la thams cad kyang yin pas na dngos grub thams cad de /
rdo rje sems dpa' la sogs pa 'jig rten dang 'jig rten las 'das pa bde ba'i dngos grub thams cad do / /
de rnams kyi dam tshig ni skye ba'i rgyu'o / /
ming de skad ces bya zhing don yod par 'bras bu dang bcas pa yin la /
mtshungs pa med pa ni 'dra ba med pa'o / /
rigs thams cad kyi ngo bo nyid bsdus pa'i dkyil 'khor bskyed pa'i rgyu'o / /
snying po thams cad gsungs pa ni bka' stsal pa ste /
ho a hUM hri traM zhes bya ba'o / /
de nas zhes bya ba la sogs pa bsdus pa'i dkyil 'khor skyed par byed pa'i snying po bcom ldan 'das rdo rje 'chang chen pos gsungs pa tsam gyis so / /
de bzhin gshegs pa thams cad ces bya ba la sogs pa la thams cad kyang yid la /
de bzhin gshegs pa yang yin pas na de bzhin gshegs pa thams cad de /
dpal rdo rje sems dpa' la sogs pa 'jig rten gyi khams thams cad kyi rdul phra rab dang mnyam pa rnam par snang mdzad dang /
mi bskyod pa dang /
rin chen 'byung ldan dang /
'od dpag tu med pa dang /
don yod par grub pa'i sku sprul pa'i sku dang bcas pa'o / /
de rnams [(]gyi [,]kyi [)]dkyil 'khor ni rdo rje sems dpa' dang /
rnam par snang mdzad kyi dkyil 'khor ro / /
de dang por gyur pa gang yin pa de ni de bzhin gshegs pa thams cad la sogs pa'i dkyil 'khor ro / /
de gang yin zhe na 'jig rten dang 'jig rten las 'das pa zhes bya ba smos te /
de la 'jig rten pa'i dkyil 'khor ni ming po gsum dang /
sring mo bzhi dang /
lha ma yin dang /
klu'i dkyil 'khor ro / /
'jig rten las 'das pa'i ni /
rdo rje sems dpa' dang de bzhin gshegs pa dang /
rab tu dga' ba'i rdo rje khro bo dang /
'jig rten dbang phyug dang /
'phags pa nam mkha'i snying po'i dkyil 'khor ro / /
dkyil 'khor chen po der zhes bya ba ni bsdus pa'i dkyil 'khor du'o / /
yang dag par gnas pa zhes bya ba ni de'i khongs su chud pa'o / /
dkyil 'khor gcig tu gyur to zhes bya ba ni bsdus pa'i dkyil 'khor du gyur pa'o / /
de ltar na de nas bcom ldan 'das zhes bya ba nas brtsams te dkyil 'khor gcig tu gyur to zhes bya ba'i bar gyi bshad pas ni ting nge 'dzin gnyis pa gsungs pa yin no / /
de nas bsdu ba'i sngon du 'gro ba ni gsum pa yin par shes par bya'o / /
dam tshig dang dbang bskur ba thob pas bzlas brjod dang bsgom par bya'o zhes bya ba 'di'i cho ga bstan par bya ba'i phyir /
de nas zhes bya ba la sogs pa slob dpon gyi las kyi cho ga dang /
slob ma 'jug pa la sogs pa'i cho ga rgyas pa gsungs pa yin no / /
de nas zhes bya ba'i sgra ni snga ma bzhin te ting nge 'dzin gsum gyi rjes thogs nyid la /
bcom ldan 'das rdo rje 'chang chen pos dkyil 'khor thams cad gsungs so zhes bya bar sbyar ro / /
ming de skad ces bya zhe na sems can thams cad ces bya ba la sogs pa smos te sems can thams cad ni rdo rje sems dpa' la sogs pa 'dul ba rnams so / /
des bsdus pa'i dkyil 'khor du zhugs pa ni sems can thams cad rjes su zhugs pa'o / /
de'i don du bde ba chen po las byung ba'i dang po'i rdo rje dam tshig ni bde ba chen po'i rdo rje dam tshig ste bsdus pa'i dkyil 'khor ro / /
de nyid skye bo thams cad dang thun mong ma yin pas na gsang ba'o / /
ming de skad ces bya ba'i dkyil 'khor thams cad gsungs pa ni bka' stsal pa'o / /
dkyil 'khor chen po'i tshul gyis ni / /
dkyil 'khor thams cad kun du bri / /
zhes bya ba ni dum bu gnyis pa'i rtsa ba'i dkyil 'khor [(]kyi [,]gyi [)]dbyibs ltar 'di'i gzhi'i dkyil 'khor kun du bri bar bya'o / /
dkyil 'khor chen po dang por ni / /
de yi dbus su brtag par bya / /
zhes bya ba la dpal rdo rje sems dpa'i dkyil 'khor ni dkyil 'khor chen po ste dkyil 'khor chen po dang po de gzhi'i dkyil 'khor de'i dbus su ste re'u cha dbus ma la brtag par bya zhing yang dag par bri bar bya'o / /
de'i zhes bya ba la dkyil 'khor dbus ma'i re'u cha dbu mar bri bas rdo rje sems dpa'i dkyil 'khor de'i phyogs bzhir de bzhin gshegs pa dang /
rdo rje dang /
pad+ma dang /
nor bu'i rigs kyi dkyil 'khor yang dag par bri bar bya'o / /
phyi'i dkyil 'khor gyi mtshams kyi mtha' ni phyi'i mtshams kyi mtha' ste /
de rnams kyi dbyibs kyi gnas la phyi'i dkyil 'khor gyi tshogs bri bar bya'o / /
sgo rnams kun du 'jug par ni / /
rang gi phyag rgyar rab tu gnas / /
zhes bya ba ni rdo rje sems dpa' la sogs pa'i dkyil 'khor du 'jug pa ji ltar bshad pa bzhin du /
rdo rje sems dpa' la sogs pa'i dkyil 'khor nas klu'i dkyil 'khor gyi bar du 'jug par bya'o / /
de bas na 'dir sgo thams cad du 'jug pas na rang gi phyag rgya dang rjes su 'brel pa yin pas rang gi phyag rgya la rab tu ste shin tu gnas par 'gyur ba yin pas na rang gi phyag rgya dang rjes su 'brel to zhes bya ba'i tha tshig go / /
rdo rje shugs kyis 'jug bya zhing / /
dkyil 'khor dam pa lngas sdud do / /
zhes bya ba ni rang gi dkyil 'khor gyi bdag po'i sbyor bas rnal 'byor chen po byas la badzra badzra zhes zlos shing 'jug pa'i glu yang len cing 'jug par bya'o zhes bya ba'i tha tshig go / /
rdo rje sems dpa' dang /
rnam par snang mdzad dang /
rab tu dga' ba'i rdo rje khro bo dang /
rdo rje 'jig rten dbang phyug dang /
'phags pa nam mkha'i snying po'i dkyil 'khor te /
dkyil 'khor lnga bdag nyid la rab tu sdud cing 'jug pas dkyil 'khor dam pa lnga sdud do zhes bya ba bsdus pa'i dkyil 'khor ro / /
dkyil 'khor gyi cho ga rgyas pa thams cad kyang de bzhin no zhes bya ba ni bsdus pa'i dkyil 'khor du gtogs pa'i rdo rje sems dpa'i dkyil 'khor rnams so / /
rang gi phyag rgyas 'jug pas so so'i khyad par gyi 'jug pa gsungs pa de bzhin du de dag las bshad pa'i so so'i sgrub pa dang bsgrub par bya ba'i khyad par yang de ltar bya ba yin par shes par bya'o / /
'di skad ston te rdo rje sems dpa'i sbyor bas rnal 'byor chen po byas la /
rang gi snying gar ji srid dkyil 'khor 'di mngon du mthong bar gyur pa de srid kyi bar du bsgom par bya'o / /
de nas rdo rje sems dpa'i dkyil 'khor chen po las bshad pa'i dang po'i sbyor ba bsgoms nas /
bsdus pa'i dkyil 'khor sprul pa ji lta ba bzhin du byas la las kyi rgyal po mchog bsgom par bya'o / /
de nas dang po'i rdo rjes dkyil 'khor 'di nam mkha' la bzhag la /
de nyid la bdag nyid kyis byin gyis brlabs la bsdus pa'i dkyil 'khor gyi snying po zlos bzhin du bskor bar bya'o / /
de nas dum bu gnyis pa'i rtsa ba'i rgyud las gsungs pa'i dang po'i dkyil 'khor ltar dkyil 'khor thig gdab par bya'o / /
dkyil 'khor dbus ma'i dbus kyi re mig gi char rdo rje sems dpa'i dkyil 'khor chen por rdo rje yid las byung ba'i gnas su rnam par snang mdzad kyi dkyil 'khor /
kI li ki la'i gnas su rab tu dga' ba'i rdo rje khro bo'i dkyil 'khor /
rdo rje dran pa'i gnas su rdo rje 'jig rten dbang phyug gi dkyil 'khor /
rdo rje snying po'i gnas su nam mkha'i snying po'i dkyil 'khor /
phyi'i dkyil 'khor gyi snam bu la me'i mtshams kyi char ming po gsum gyi dkyil 'khor /
bden bral gyi mtshams su sring mo bzhi'i dkyil 'khor /
rlung gi mtshams su lha ma yin gyi dkyil 'khor /
dbang ldan gyi mtshams su klu'i dkyil 'khor thig gdab par bya'o / /
de nas ji lta ba bzhin du bris la rdo rje sems dpa'i dkyil 'khor du rdo rje sems dpa'i dkyil 'khor dang bcas pa bri bar bya'o / /
de bzhin du klu'i dkyil 'khor dang klu'i bdag po 'khor dang bcas pa'i bar du bri bar bya'o / /
gzhi'i dkyil 'khor gyi nang du dkyil 'khor gyi mtshams bzhir rdo rje sems dpa'i dkyil 'khor chen por bshad pa'i rdo rje sbrang rtsi ma la sogs pa bzhi bri bar bya'o / /
de nyid kyi phyi dang nang gi sgo rnams su rdo rje sems dpa'i dkyil 'khor chen po las gsungs pa'i sgo srung bzhi bri bar bya'o / /
de nas cho ga thams cad rjes su spyad la /
rdo rje sems dpa'i sbyor bas rnal 'byor chen po byas la rdo rje sems dpa'i dkyil 'khor las bshad pa'i 'jug pa'i cho gas gzhi'i dkyil 'khor du 'jug par bya'o / /
de nas slob dpon gyi las thams cad byas la dkyil 'khor dbus ma'i dbus kyi re'u char gnas pa'i rdo rje sems dpa'i dkyil 'khor du rang gi cho gas 'jug par bya'o / /
de bzhin du klu'i dkyil 'khor gyi bar la rang gi cho gas 'jug par bya'o / /
de nas slob dpon gyi las [(]gyi [,]kyi [)]cho ga thams cad bya'o / /
slob dpon gyi las kyi cho ga rgyas pa rdzogs so // //
de nas rang gi 'jug pa la sogs pa'i cho ga bzhin du /
slob ma 'jug pa la sogs pa'i cho ga rgyas par bya'o / /
slob ma 'jug pa la sogs pa'i cho ga rgyas pa rdzogs so // //
de ltar slob dpon gyi las kyi cho ga dang /
slob ma 'jug pa la sogs pa'i cho ga rgyas par bshad nas /
da ni dam tshig dang dbang thob pa rnams la slob dpon gyis dngos grub kyi ye shes bslab par bya'o zhes bya ba'i don bstan pa'i phyir /
dkyil 'khor thams cad ces bya ba la sogs pa smos te /
rdo rje sems dpa' la sogs pa'i dkyil 'khor gang dang gang du dngos grub gang dang gang las gang dang gang bshad pa'i dngos grub dang /
las de dag thams cad bslab par bya'o zhes bya ba'i tha tshig go / /
dpal mchog dang po'i rgya cher bshad pa shes rab kyi pha rol tu phyin pa 'byung ba zhes bya ba /
dum bu gnyis pa rtsa ba'i rgyud las bsdus pa'i dkyil 'khor gyi bshad pa rdzogs so // //
de ltar sems can thams cad rjes su 'dzin par byed pas bsdus pa'i dkyil 'khor gsungs nas da ni ming po gsum gyis 'dul ba'i 'gro ba rnams kyi don du ming po gsum gyi dkyil 'khor gsungs pa ni /
de nas zhes bya ba la sogs pas gsungs pa yin no / /
de nas zhes bya ba'i sgra ni dang po sbyor ba'i rjes thogs nyid la 'dir dang po sbyor ba ni rdo rje sems dpa'i dkyil 'khor du bshad pa nyid yin no / /
lha la sogs pa gang yin pa de ni lha la sogs pa ste /
lhag ma khro bo'i tshogs dang pho nya dang bran chung ma dang bcas pa'o / /
dam tshig sems dpa' thams cad ces bya ba ni bshad ma thag pa'i lha la sogs pa ste /
dam tshig sems dpa' yang yin la thams cad kyang yin pas dam tshig sems dpa' thams cad de /
de ltar grags pa'i lha la sogs pa'i gzugs ni kun rdzob kyi sems dpa' yin gyi /
byang chub kyi sems la sogs pa'i don dam pa'i bde ba'i rang bzhin ma yin no zhes bya ba'i don to / /
'dis ni 'jig rten pa'i shes pa'i rgyu mthun pa las byung ba'i dam tshig gi sems dpa' bshad pa yin la 'jig rten las 'das pa ye shes kyi rgyu mthun pa las byung ba ni sems dpa' chen po zhes bshad pa yin no / /
bcom ldan 'das las rang rang gi rjes su gnang ba mnos te zhes bya ba ni bcom ldan 'das rdo rje 'chang chen po las snying po smra ba'i bka' mnos nas rang rang gi snying po phul lo / /
'di zhes bya ba ni bro la gnas pa'o / /
sems can kun la bde slad du / /
zhes bya ba ni /
'jig rten pa'i lha la lhag par mos pa'i sems can rnams la 'jig rten pa'i lha'i dkyil 'khor bskyed pas sangs rgyas nyid thob pa'i phyir zhes bya ba /
phyir mi ldog pa'i sa bon bskyed pa ni 'dir bde ba yin te de'i don du bcom ldan 'das rdo rje 'chang chen po'i zhabs la phyag bya'o zhes bya ba ni /
bcom ldan 'das rdo rje 'chang chen po mnyes par bya ba'i phyir bdag nyid bcom ldan 'das kyis ci zhig bgyi zhes bya ba'i phyir rang gi gsang ba'i snying po ste /
rang gi shes pa'i nges pa ston par byed pa'i sgra'i tshul phul ba ni bstabs pa'o / /
de nas zhes bya ba'i sgra ni gnas skabs te rang gi gsang ba'i snying po 'di phul ba'i gnas skabs su zhes bya ba'i tha tshig go / /
'jig rten gsum pos gsol ba ni smras pa ste oM hUM hri zhes bya bas so / /
de ltar na lha la sogs pa zhes bya ba nas brtsams te oM b+hu hri zhes bya ba'i bar gyi bshad pas 'jig rten gsum gyi ting nge 'dzin gnyis pa gsung ba yin no / /
de nas bsdu ba'i sngon du 'gro ba ni gsum pa yin par bya'o / /
dam tshig dang dbang bskur ba thob pas bzlas brjod dang bsgom pa bya'o zhes bya ba 'di'i cho ga bstan par bya ba'i phyir /
de nas dkyil 'khor zhes bya ba la sogs pas slob dpon gyi las kyi cho ga dang /
slob ma 'jug pa la sogs pa ni cho ga rgyas par gsungs pa yin no / /
de nas zhes bya ba'i sgra ni 'das ma thag pa ste dam tshig gsum gyi rjes thogs nyid la'o / /
dkyil 'khor zhes bya ba ni dkyil 'khor bshad pa'o zhes bya bar shugs kyis sbyor ro / /
zur bzhi pa la sogs pa ni bshad zin to / /
gzhu'i se ral kha zhes bya ba ni gzhu'i mchod phyir thogs yod pa'o / /
mda' dang tsa sha ka zhes bya ba ni lag pa g.yas na mda' thogs pa /
g.yon na kham phor tsa sha ka zhes bya ba thogs pa'o / /
'jug pa ni mdung rtse gsum pa'i phyag rgyas so zhes bya ba ni /
ming po gsum gyi dkyil 'khor 'dir slob dpon gyis 'jug pa ni mdung rtse gsum pas mtshan pa'i phyag rgya 'og nas bshad pa'i mtshan nyid can gyis 'jug par bya'o / /
de'i mtshan nyid ni 'di yin te mdzub mo dang gung mo dang srin lag gzhibs te rtse gsum pa byas la mthe bo dang mthe'u chung gnyis gdu bur sbrel la shes par bya'o / /
pus mo'i lha nga zhes pa ni ming po gsum gyi dkyil 'khor du pus mo'i lha nga sa la btsugs te 'jug par bya'o zhes bya ba'i tha tshig go / /
zhugs nas dam tshig bcings nas ni / /
yang dag 'gugs pa nyid du bya / /
zhes bya ba ni /
ji skad bshad pa'i 'jug pa'i phyag rgyas zhugs la /
dum bu dang po las bshad pa'i rang gi cho gas rang gi cho ga thams cad rdzogs par byas la /
bshad ma thag pa'i mdung rtse gsum pas mtshan pa'i phyag rgya las g.yas pa'i mdzub mo lcags kyur byas pa dang /
'gugs pa'i snying po lan nyi shu rtsa gcig bzlas la ming po gsum 'khor dang bcas pa dgug par bya'o / /
de la 'gugs pa'i snying po ni 'di yin te /
oM b+hur b+hu wa swaHslob dpon gyis 'jug pa'i slob ma thams cad la zhugs par bya'o zhes bya ba ni /
de ltar ming po gsum gyi dkyil 'khor dang bcas pa drangs nas dam tshig gi phyag rgya bsgrub par bya'o / /
de nas chos dang las dang phyag rgya chen pos rgyas btab la rdo rje rin chen gyi phyag rgyas dbang bskur la mchod pa rnam pa lnga dang /
phyag rgya'i mchod pa la sogs pas legs par mchod la slob ma gzhug pa'i phyir /
gnang ba nos nas rang gi 'jug pa'i cho gas slob ma thams cad gzhug par bya'o / /
de kho na nyid dang gsang ba yang brjod par bya ste /
rdul dang mun pa snying stobs nyid / /
tshangs pa khyab 'jug dbang phyug che / /
ming po gsum po 'di dag ni / /
'di nyid de yi gsang bar brjod / /
ci zhig byas nas de kho na nyid gsang ba brjod par bya zhe na /
dam tshig mchog ni byin nas ni / /
zhes bya ba smos te /
gal te ma brtags la smras sam / /
zhes bya ba la sogs pa'i dam tshig byin la de kho na nyid dang /
gsang ba 'di brjod par bya'o / /
gal te ma brtags la smras na / /
zhes bya ba la sogs pa dkyil 'khor du ma zhugs pa ni ma brtags pa ste dkyil 'khor du ma zhugs shing ma brtags pa de la /
gal te ming po gsum gyi dkyil 'khor 'di smras par gyur na /
de'i tshe khyed kyi snying mdung rtse gsum gyis bcom zhing gsod par 'gyur ro / /
'on te ji skad bshad pa'i chos / /
'dir ni kun du ma spyad na / /
rtse gsum gyis ni khyod snying 'joms / /
zhes bya ba ni dkyil 'khor du ma zhugs pa la smra bas rtse gsum gyis khyod kyi snying 'joms par ma zad kyi /
ji skad du bshad pa'i chos ma spyad na yang khyed kyi snying mdung rtse gsum gyis 'joms par 'gyur ro zhes bya ba ste gal te snying stobs dang rdul dang mun pa khyed sgom par mi byed na de'i tshe yang khyed kyi snying mdung rtse gsum gyis gsod par 'gyur ro zhes bya ba'i tha tshig go / /
de ni snying stobs zhes bya ba la sogs pas chos de rnam par 'grel pa yin te /
de la snying stobs ni dbang phyug chen po ste /
sems kyi rang bzhin dri ma thams cad dang bral ba dang zhing 'od gsal ba'o / /
rdul ni tshangs pa ste 'jig rten gsum byed pa'o / /
mun pa ni khyab 'jug ste /
'jig rten gsum ston par byed pa ste sems can thams cad kyi rgyud la rjes su zhugs pa'i 'dod chags dang zhe sdang dang gti mug ni de dag yin pas sems can thams cad tshangs pa dang khyab 'jug dang dbang phyug chen por brtag go zhes bya ba'i tha tshig go / /
'di dag kyang dngos po la mngon par zhen pas ni ngan song gsum gyi rgyur 'gyur la rang bzhin gyis yang dag par bsgoms te bsten pas ni bdud rtsi'i rgyur 'gyur ba yin no / /
de yang /
'dod chags zhe sdang gti mug rnams / /
thams cad la ni rnam par gnas / /
mi bzad par ni bsten gyur na / /
dug nyid du ni 'gyur ba yin / /
bdud rtsi'i tshul du bsten gyur na / /
bdud rtsi nyid du 'gyur ba yin / /
'dod chags tshangs pa byin pa'i mchog /
zhe sdang drag po'i ting 'dzin nyid / /
gti mug khyab 'jug bsten byas pa / /
'jig rten gsum legs byin gyis brlabs / /
zhes bshad pa yin no / /
ming po gsum po 'di dag ste / /
zhes bya ba ni tshangs pa dang /
khyab 'jug dang /
dbang phyug chen po gang yin pa de nyid ni ming po gsum po 'di yin te /
rgyal bar byed pa dang /
sbrang rtsir byed pa dang /
don thams cad grub pa'i ngo bo yang gzhan ma yin no / /
de la rgyal bar byed pa ni stobs bzangs kyi gzugs 'dzin pa ni dbang phyug chen po'o / /
sbrang rtsir byed pa ni 'dod pa'i lha'i gzugs 'dzin pa'i tshangs pa'o / /
don thams cad grub pa ni dpyid kyi gzugs 'dzin pa ni khyab 'jug go / /
nam yang brnyas par mi bya'o zhes bya ba ni /
'jig rten gsum du lhag par mos pas de'i gzugs su bsgoms nas skyes bu don bzhi po bsgrub par 'dod pas ming po gsum po de dag gzugs brnyan lta bur bsgom par bya'o / /
'dis ci zhig bya zhe na /
nam yang brnyas par mi bya zhing 'di la dngos po la mngon par zhen pa yang mi bya'o / /
gang zhig 'di dag la zhes bya ba la sogs pa las 'di la dad pa gang la la zhig tshul 'di gnyis kyis brnyas par mi byed pa dag dkyil 'khor bris nas zhugs la yang dang yang du mchod par byed pa de thams cad kyi chos dang nor bu 'dod pa dang thar pa'i rang bzhin la thams cad grub pa thob par 'gyur ro / /
phyag rgya dag kyang bstan par bya / /
zhes bya ba ni phyag rgya chen po dang /
dam tshig dang chos dang las kyi phyag rgya rnams slob ma rnams la bstan zhing bslabs nas zhes bya ba'i tha tshig go / /
de yis gar gyi mchod par bya / /
zhes bya ba ni ming po gsum 'khor dang bcas pa'i las kyi phyag rgyas gar gyi mchod pa bya ba'i tshul gyis gar bya ba'i mchod pas slob dpon gyis dkyil 'khor 'dir mchod par bya'o / /
rtag tu zhes bya ba ni nyin re zhing rgyun du'o / /
'dod pa'i yon tan lngas zhes bya ba ni / /
gzugs dang /
sgra dang /
dri dang /
ro dang /
reg bya dang /
chos dang /
nor dang /
thar pa dang rjes su mthun par bya ba'i ngan song du 'gro ba'i rgyur gyur pas ni ma yin no / /
'di'i cho ga rgyas par ni shes rab kyi pha rol tu phyin pa'i dum bur bshad zin pas de nyid las shes par bya'o / /
'dir khyad par ni 'di yin par shes par bya ste /
badzra badzra oM b+hu hri zhes bya ba'i yi ge gsum gyi snying pos 'jug par bya'o / /
de la badzra swa bya ba'i yi ge gcig pa'i snying po dang bcas par bya'o / /
dum bu gnyis pa rtsa ba'i rgyud las ming po gsum gyi rtog pa bshad pa rdzogs so // //
de ltar ming po gsum gyi dkyil 'khor bshad nas /
da ni sring mo bzhis 'dul ba las brtsams te /
de nas zhes bya ba nas brtsams nas sring mo bzhi'i rtog pa gsungs pa yin no / /
de nas zhes bya ba'i sgra ni 'das ma thag pa ste dang po'i sbyor ba'i rjes thogs nyid la'o / /
'dir dang po'i sbyor ba ni ming po gsum gyi skabs su bshad pa nyid yin no / /
gsang ba'i lha mo zhes bya ba ni 'di dag ni ming po gsum gyis sprul pa yin gyi /
'di dag rgyud gzhan las sprul pa ni ma yin no / /
de bas na 'dis ni de rnams kyis rang bzhin gyis 'od gsal ba la brtson pa'i rang bzhin can gyi las kyi gsang ba'i rang bzhin gsal bar byed pa dang /
de thob par byed pa yin pas /
de'i phyir de dag ni gsang ba 'ang yin la lha mo yang yin pas /
gsang ba'i lha mo ste /
dga' ba mo la sogs pa bzhi'o / /
rang gi phyag rgya phul lo zhes bya ba ni rang gi dkyil 'khor sgrub par byed pa'i rig pa ni rang gi phyag rgya ste de phul zhing bstabs pa'o / /
de ni hri hUM shri b+h+yo zhes bya ba yin no / /
'di yan chad kyi sring mo bzhi'i ting nge 'dzin gnyis pa bshad pa yin no / /
de nas de bzhin du bsdu ba sngon du 'gro ba ni gsum pa yin par shes par bya'o / /
de ltar dam tshig gsum bshad nas /
dam tshig dang /
dbang bskur ba thob pa rnams kyis 'dir bzlas brjod dang bsgom pa bya'o zhes bya ba 'di'i cho ga bstan par bya ba'i phyir / /
de nas dkyil 'khor zhes bya ba la sogs pas /
slob dpon gyi las kyi cho ga dang slob ma 'jug pa la sogs pa'i cho ga rgyas par gsungs pa yin no / /
de nas dkyil 'khor zhes bya ba ni go sla'o / /
de nas dang por dkyil 'khor du / /
de bzhin kun nas 'jug par bya / /
zhes bya ba ni de ltar dkyil 'khor bris nas de'i rjes thogs nyid la 'jug par bya ste /
dang po kho nar spyan drang ba byas nas dkyil 'khor gyi sgo bzhi nas /
ji ltar shar nas bya ba de bzhin du lho dang nub dang byang nas kun du 'jug par bya'o zhes bya ba ni /
de bzhin zhes bya ba'i sgras ston to / /
phyag rgya gang gis 'jug par bya zhe na /
sring mo bzhi'i phyag rgya bzhis / /
zhes bya ba smos te sring mo bzhi'i rang gi phyag rgya gang yin pa des 'jug par bya'o / /
de yang ji ltar zhe na ji lta ba'i go rims zhes bya ba smos te shar gyi dkyil 'khor nas ni dga' ba mo'i sbyor bas so / /
lho nas ni sring mo'i sbyor bas so / /
nub nas ni phag mo'i sbyor bas so / /
byang gi dkyil 'khor nas ni grub pa mo'i sbyor bas 'jug par bya zhing thams cad du badzra badzra hri hUM shri hUM b+h+yo zhes zlos shing 'jug par bya ste /
'di ni go rims zhes bya ba'i sgra'i don yin no / /
zhugs nas bdug pa la sogs kyis / /
cho ga bzhin du de bzhin mchod / /
ces bya ba la sogs pa la /
de ltar zhugs nas rang gi cho ga thams cad snga ma'i rjes su 'brang bar byas la /
mchod pa rnam pa lngas dkyil 'khor ji lta ba bzhin du legs par mchod de spyan drang ba dang /
dgug pa dag slob dpon des bya'o / /
gang gis bya zhe na /
gsang ba'i de nyid rab grub pas / /
oM zhes bya ba la sogs pa'i snying po ni de kho na nyid gsang bas gtso bo ste /
de kho na nyid dang /
gsang ba nyid dang /
gsang ba grub pa de spyan drang ba'i phyag rgya dang ldan pas lha mo rnams yang dag par dgug par bya'o / /
gung mo dang srin lag rdo rje bsdams pa byas la /
mthe bo de gung mo dang mthe'u chung dang srin lag gi sor mo brgyad rtse sprad pa ni sring mo bzhi'i dam tshig gi phyag rgya ste /
'di nyid kyis spyan drang ba dang 'di nyid kyis dkyil 'khor du gzhug par bya'o / /
de nas thams cad 'bab par 'gyur ro zhes bya ba ni de ltar spyan drang ba byas nas lhag par gnas par bya ba'i slob ma thams cad la 'bab par 'gyur ro / /
lha mo rnams spyan drang ba'i mthus de rnams la 'bab par 'gyur ro zhes bya ba'i tha tshig go / /
babs nas gzhug par bya'o zhes bya ba ni lha mo'i tshogs rnams spyan drangs nas dam tshig gi phyag rgyas bsgrub par bya'o / /
de nas chos dang las dang phyag rgya chen pos rgyas btab la rdo rje rin chen gyi phyag rgyas dbang bskur te /
mchod pa thams cad kyis yang dag par mchod la slob ma bcug na rang gi 'jug pa'i sbyor bas slob dpon 'jug par bya ste /
gang gi phyir de bzhin zhes bshad pa'i phyir ro / /
de nas phyag rgya bcings pa bslabs la gsang ba brjod par bya'o zhes bya ba ni lha mo rnams kyi snying po byin nas phyag rgya chen po bcings pa dang chos dang las dang dam tshig gi phyag rgya bcings par bslab par bya'o / /
de ltar bslabs nas de rnams la / /
'dod chags zhe sdang gti mug dang / /
zas dang skom dang ro de bzhin / /
chos kyis bsten na bde ba ste / /
chos min pas ni sdug bsngal bskyed / /
ces bya ba'i gsang ba brjod par bya'o / /
ji ltar zhe na /
mnas bsgags nas ni zhes bya ba smos te mna' ni 'di yin pa ste /
sems can don la gang zhugs pa / /
zhes bya ba nas brtsams te /
gal te gsang ba mi srung na / /
zhes bya ba'i bar yin no / /
da ni 'dod chags zhes bya ba la sogs pa'i gsang ba brjod par bya ba yin no / /
'dod chags zhe sdang gti mug dang / /
zhes bya ba ni bshad zin to //
de bzhin zas dang skom dang ro / /
zhes bya ba la zas ni kha zas la sogs pa'o / /
skom ni btung ba la sogs pas gsher ba'i rdzas so / /
ro ni mngar ba dang /
skyur ba dang /
lan tshwa dang /
kha ba dang /
tsha ba dang /
bska ba'i dbye bas rnam pa drug go / /
de bzhin zhes bya ba ni rnam pa de dang 'dra bas ji ltar 'dod chags dang /
zhe sdang dang /
gti mug chos kyis bstan na ni bde bar 'gyur la chos ma yin pas bsten na ni sdug bsngal bskyed pa de bzhin du zas dang skom dang ro yang de dang 'dra'o zhes ston pa yin no / /
'di skad ston pa yin te /
gang la la zhig rgyal bar byed pa la sogs pa'i sbyor bas sring mo bzhi sgrub par byed pa des bdag nyid gzugs brnyan dang 'dra bar ming po gsum gyi gzugs su bsams la lha mo de rnams kyang gzugs brnyan dang [(]mnyas [,]mnyam [)]pas mdun du bzhag la de dang yang dag par sbyor bar bsgom par bya zhing de zas dang skom dang ro rnams gzugs brnyan dang 'dra bar lhag par mos par bsten par bya ste /
de ni 'di rnams kyi chos dang las dang rigs pa yin no / /
chos 'dis bsten na 'jig rten dang 'jig rten las 'das pa'i bde ba bskyed par 'gyur ro / /
dngos po la mngon par zhen pas ni dmyal ba la sogs pa ngan 'gro'i rgyur 'gyur ro / /
de ltar yang ji ltar shes she na gang gi phyir sring mo rnams ni 'dod chags dang zhe sdang dang gti mug dam por byed pa'i rgyu nyid yin par bcom ldan 'das kyis gsungs pa la /
'di skad gzugs brnyan dang 'dra bar bsgoms pas ni des 'dul ba rnams la ming po gsum gyi ting nge 'dzin rdzogs par byed pa yin no / /
de bas na 'di dag ni dam par byed pa'i rgyu nyid yin pas thabs dang ldan pas bsten dgos so / /
phyag rgya zhes bya ba la sogs pa la de ltar slob ma'i tshogs la brten nas /
slob dpon slob ma'i tshogs dang bcas pas sring mo bzhi'i las kyi phyag rgyas gar gyi mchod pa byas te /
sring mo bzhi po de dag rtag pa nyid du mchod par bya'o / /
ji ltar zhe na /
ci 'dod pa zhes bya ba smos te ji ltar mngon par 'dod pas zhes bya ba'i tha tshig go / /
de ji lta bu'i tshul gyis sbyin par bya zhe na /
ci 'dod par ni mchod par bya / /
zhes smos pa yin no / /
ji snyed pa zhes bya ba la sogs pa la yul gzugs dang /
sgra dang /
dri dang /
ro dang /
reg bya ji snyed pa lha rnams grub pa'i rgyur gyur pa lha mo rnams la dbul bar bya ste /
bde ba'i phyag rgya gar gyi mchod pas yang dag par mchod do zhes bya ba yin no / /
dkyil 'khor 'di'i cho ga'i dbye ba rgyas pa dang / /
bsgrub pa dang /
bsgrub par bya ba'i khyad par rnams ni shes rab kyi pha rol tu phyin pa'i dum bur bshad pas de nyid las shes par bya'o / /
dpal mchog dang po'i dum bu gnyis pa rtsa ba'i rgyud las /
sring mo bzhi'i rtog pa bshad pa rdzogs so // //
sring mo bzhi'i rtog pa bshad nas /
da ni de nas zhes bya ba la sogs pas khyab 'jug dang bcas pa'i lha ma yin la sogs pa'i dkyil 'khor gsungs pa yin no / /
de nas zhes bya ba'i sgras ni snga ma bzhin te dang po'i sbyor ba'i rjes thogs nyid la'o / /
'dir dang po'i sbyor ba ni ming po gsum gyi skabs su bshad pa yin no / /
lha ma yin rnams kyis rang gi snying po phul lo / /
de rnams kyi snying po phul ba dang /
de nas lha ma yin gyi dkyil 'khor byung ba ni ting nge 'dzin gnyis pa yin no / /
de nas bsdu ba brtsams te gsum pa yin par shes par bya'o / /
dam tshig dang dbang bskur ba thob pas bzlas brjod dang bsgom pa bya'o zhes bya ba'i cho ga bstan par bya ba'i phyir /
slob dpon gyi las kyi cho ga dang /
slob ma 'jug pa la sogs pa cho ga rgyas par bstan pa yin no / /
de nas dkyil 'khor zhes bya ba la 'byung ste zhes bya ba shugs kyis sbyar ro / /
brkos te zhes bya ba la sogs pa sor nyi shu rtsa bzhi tsam skas rim pa bzhi las bcas par rgyar khru brgyad par sa brkos la der dkyil 'khor gru bzhi pa sgo shar du btod cing kha gyen du bltas pa bri bar bya'o / /
de ltar bris nas de'i dbus su khyab 'jug gi 'khor lo bri bar bya'o / /
de'i shar gyi dbus su lha ma yin gyi dbang po bde mchog bri bar bya'o / /
lhor thags bzangs ris /
nub tu lag bzangs /
byang du lha ma yin gyi dbang po srin po zhes bya ba bri bar bya ste /
'di dag thams cad kyang 'khor dang bcas par bri bar bya'o / /
mtshams bzhir lha ma yin gyi bu mo bri bar bya'o / /
'khor los zhugs la zhes bya ba ni /
de ltar dkyil 'khor bris nas 'khor lo'i phyag rgya bcings te de nyid kyis me tog gi phreng ba blangs la slob dpon 'jug par bya'o / /
de nas rang gi cho ga byas la khyab 'jug 'khor dang bcas pa dgug cing spyan drang bar bya'o zhes bya ba'i tha tshig go / /
de nas ji lta ba bzhin du spyan drangs la khyab 'jug 'khor dang bcas pa la mchod pa rnam pa lngas mchod nas lha ma yin gyi dbang po 'khor dang bcas pa rnams la nya la sogs pa gtor ma sbyin par bya'o / /
slob ma yang de bzhin du gzhug par bya'o zhes bya ba ni /
ji ltar slob dpon 'jug pa de bzhin du 'dir slob ma gzhug par bya'o / /
'di skad ston te bdag bsrung ba dang gnas bsrung ba byas la rdo rje 'khor lo'i phyag rgyas mdun du lha ma yin gyi dkyil 'khor sprul la me tog la sogs pas legs par mchod de phyag bzhi byas la /
byang chub chen por sems bskyed pa dang /
gsum la skyabs su 'gro ba byas nas rdo rje thal mo dang rdo rje bsdams pa bcing bar bya'o / /
de nas rdo rje bsdams pa snying gar dral bar bya'o / /
de nas rdo rje 'bebs pa'i phyag rgyas bdag nyid la dbab par bya'o / /
de nas de bzhin du phyag rgya dgrol ba byas la /
rdo rje khu tshur gyi dam tshig gi phyag rgya bcing bar bya'o / /
de nas dang po'i rdo rje snga ma bzhin du bsam mo / /
de nas rang gi snying gar gnas pa'i rdo rje la /
sarba sa ma ya tsakraM pra brta ya daR+sha ya hUM phaT ces bya ba yid kyis bris la /
'di nyid yid kyis zlos shing chos thams cad bdag med par bsgom par bya'o / /
de nas snying po de nyid kyis rang gi sems zla ba'i dkyil 'khor lta bur bskyed la de'i steng du snying po de nyid kyis zla ba'i dkyil 'khor gnyis pa yang snying po de dang bcas pa'i dang po'i rdo rje de nyid khyab 'jug gi 'khor lo de'i dbus su snying po bsams la /
de nyid zlos shing 'khor lo ni bdag yin no zhes bsgom par bya'o / /
'khor lo de nyid sems dpar byin gyis brlabs pa'i sbyor bas /
rdo rje sems dpar bdag nyid bskyed la oM sarba sa ma ya tsakraM pra brta ya daR+sha ya sarba hUM phaT ces brjod la /
rdo rje sems dpa' 'am khyab 'jug tu bdag nyid bsgom par bya'o / /
de nas ma hA sa ma ya sa twa a haM zhes brjod la dam tshig sems dpa' chen po'i nga rgyal bskyed la khyab 'jug gi 'khor lo'i dam tshig gi phyag rgya bcings la sa ma ya hUM zhes zlos shing dam tshig sems dpa'i nga rgyal bskyed la /
sa ma ya sa twa a d+hi tiSh+Tha swa mAM zhes zlos shing khyab 'jug gi 'khor lo'i dam tshig gi phyag rgya de nyid kyis /
snying ga dang /
dpral ba dang /
lkog ma dang /
spyi bor byin gyis brlab par bya'o / /
de nas khyab 'jug gi tshul gyis 'khor lo thogs la snying po zlos shing 'jug par bya ste /
'di ni de la phyag rgya chen po'o / /
de lta bu'i phyag rgya chen po bcings la a'i mthar thug pa'i snying po zlos shing mdun du khyab 'jug gi 'khor lo sna tshogs pad+ma'i steng du bsgom par bya'o / /
de'i dbus su snying po bsams la 'khor lo'i nga rgyal bsgom par bya'o / /
yang snying po de nyid zlos shing bdag nyid khyab 'jug tu bsgom par bya'o / /
de nyid du khyab 'jug rdo rje lcags kyu la sogs pas dgug pa dang /
gzhug pa dang /
bcing ba dang /
dbang du byas nas khyab 'jug gi 'khor lo'i dam tshig gi phyag rgya bcings te oM sarba sa ma yA tsa kraM pra brta ya daR+sha ya sarba hUM phaT dr-i sh+ya zhes brjod la blta bar bya'o / /
de nas 'khor lo lcags kyus dgug pa dang /
gzhug pa dang /
bcing ba dang /
dbang du byas la rang gi lus la khyab 'jug gi 'khor lo'i phyag rgya bcings la sa ma ya s+t+waM zhes brjod de 'od kyi dkyil 'khor bskyed par bya'o / /
de nas rang gi lus kyi nang du chud pa'i khyab 'jug gi lus dang lhan cig tu gyur par bdag nyid bsams la /
sa ma ya s+t+waM a haM /
oM sa ma ya tsa kraM pra brta ya daR+sha ya sarba hUM phaT ces bya ba lan gsum brjod par bya'o / /
de nas khyab 'jug gi 'khor lo'i dam tshig phyag rgya ni 'di yin te /
lag pa g.yon pa bkan te shin tu brkyang ba'i steng du lag pa g.yas pa kha sbubs la /
shin tu brkyang ste bzhag la /
de nas mthe bo dang mthe'u chung gnyis rdo rje rtse gcig pa ltar byas la /
sor mo lhag ma rnams kyis rtsibs drug par byas pa 'di ni khyab 'jug gi 'khor lo'i dam tshig gi phyag rgya'o / /
phyag rgya 'di nyid kyi mdzub mo gnyis la lcags kyu gnyis byas la /
dgug pa'i snying po zlos shing dgug par bya'o / /
de nas dang po'i rdo rje dkar po bsams la snying po bkod pa 'di ni 'dir chos kyi phyag rgya'o / /
yi ge a las rang gi snying gar sna tshogs rdo rje bsams pa las kyi phyag rgya bcing bar bya'o / /
de nas hUM las rang gi snying gar rdo rje rtse lnga pa bsams la khyab 'jug gi phyag rgya chen po bsam par bya'o / /
de nas dang po'i rdo rje bcings la de bzhin du bdag nyid byin gyis brlabs la rdo rje rin po che'i phyag rgyas dbang bskur nas /
'khor lo'i dbang bskur ba dang /
bdag po dang ming gi dbang bskur ba'i snying po zlos shing blangs la /
me tog la sogs pa'i mchod pa rnams dang /
rang gi las kyi phyag rgya rnams kyis bdag nyid la mchod la /
khyab 'jug gi phyag rgya chen po bcings la bdag ni khyab 'jug go zhes nga rgyal bskyed nas /
rang gi snying gar gnas pa'i rdo rje la snying po bsams nas /
nyin re'i sbyor bas bzlas brjod 'bum byas nas sngon du bsnyen pa byas par 'gyur ro / /
de nas de bzhin du khyab 'jug gi sbyor ba byas la dkyil 'khor gyi sa'i dbus su 'dug ste /
ting nge 'dzin gsum po ji lta ba bzhin du bsgoms la dam tshig gi phyag rgyas dkyil 'khor nam mkhar gzhag par bya'o / /
de nas de nyid kyis bdag lan cig byin gyis brlabs la yongs su bskor bar bya'o / /
de nas ji skad bshad pa'i tshul gyis lhag par gnas pa'i cho ga byas la /
nyi ma 'char ba'i dus su dkyil 'khor thig gdab par bya'o / /
de nas tshon gyi phye ma lngas dkyil 'khor bris la /
dkyil 'khor gyi lte bar sna tshogs pad+ma la khyab 'jug gi 'khor lo bri bar bya zhing lha ma yin gyi dbang po 'khor dang bcas pa bri bar bya'o / /
de nas sgo dbye ba'i phyag rgyas sgo phye la khyab 'jug 'khor dang bcas pa la bum pa la sogs pas legs par mchod nas /
rdo rje gnod sbyin la sogs pa yongs su bzlas pa'i ras kyis gdong g.yogs pa la sogs pa byas la /
phyag rgya bzhi sngon du 'gro bas byang chub kyi sems bskyed par byas la skyabs su 'gro ba gzung bar bya'o / /
de nas phyi rol na gnas pa'i bum pa'i chus bdag nyid dbang bskur la phyi rol gyi rdo rje khu tshur gyis dang po'i rdo rje rang gi snying gar bzhag la /
de bskyed la me tog la sogs pas bdag nyid mchod la /
khyab 'jug gi 'khor lo'i dam tshig gi phyag rgya bcings la badzra badzra zhes zlos shing rang gi snying pos dkyil 'khor du 'jug par bya'o / /
de nas khyab 'jug la phyag byas la /
dkyil 'khor la skor ba lan gsum byas nas khyab 'jug gi mdun du 'dug ste /
'di skad ces brjod par bya'o / /
dzaHhUM baM hoH /
pra sid+d+h+ya maM /
de nas rdo rje chu 'thungs la bdag nyid la dbab par bya'o / /
a zhes bya ba brgya rtsa brgyad bzla bar bya'o / /
yang khro bo'i rdo rje khu tshur gyis sems ma'i rdo rje dral la bdag nyid la dbab par bya'o / /
a zhes bya ba de bzhin du bzla bar bya'o / /
de nas rang gi snying pos me tog dor bar bya'o / /
de nas de blangs la de nyid kyis rang gi mgo la bcing bar bya'o / /
de nas de nyid kyis gdong g.yogs dgrol bar bya'o / /
de nas de nyid zlos shing dkyil 'khor gyi shar phyogs nas brtsams te dbus ma'i 'khor lo'i bar du blta bar bya'o / /
de nas khyab 'jug gi dam tshig gi phyag rgya bcings la /
tiSh+Tha badzra zhes bya ba la sogs pas snying gar dgrol bar bya'o / /
de nas khyab 'jug gi phyag rgya chen po bcings la de rdo rje blta ba khro ba dang bcas pas bltas la /
ji srid mthong bar gyur cing rang gi dngos grub ster ba de srid kyi bar du snying po bzla bar bya'o / /
de nas de bzhin du bltas la rdo rje thal mos bskor bas phyag byas nas me tog la sogs pa'i dbang bskur bas blang bar bya'o / /
de la dang por re zhig phyi rol gyi rdo rje khu tshur gyis bzung ba'i 'khor lo'i lcug ma la yang /
rnam par rgyal ba'i bum pa la dpal rdo rje sems dpa'i dkyil 'khor las bshad pa'i bum pa la sngags lan nyi shu rtsa gcig yongs su bzla bar bya'o / /
de nas bdag nyid khyab 'jug tu byin gyis brlabs la /
dkyil 'khor nang gi shar ngos su sna tshogs pad+ma bris nas /
de'i steng du khyab 'jug gi phyag rgya chen por bsams te 'dug la me tog la sogs pas bdag nyid mchod la /
mchod yon blangs te /
phyi rol gyi rdo rje khu tshur gyis rnam par rgyal ba'i bum pa las chu blangs nas /
oM sarba sa ma ya tsakraM pra brta ya daR+sha ya sa ra bi hUM phaT /
oM badzra a b+hi Shiny+tsa zhes brjod cing de nas bdag nyid dbang bskur bar bya zhing chu de btung bar bya'o / /
de nas rdo rje rin chen gyi phyag rgyas dbang bskur la /
rin po che'i cod pan gyis dbang bskur bar bya'o / /
de nas rang gi snying gar 'khor lo dril bu dang bcas pa bzung la /
de nyid kyis bdag po dang /
ming gi dbang bskur ba blangs nas /
mchod pa rnam pa lnga dang /
las kyi phyag rgya rnams kyis kyang bdag nyid yang dag par mchod la khyab 'jug la phyag byas te snying po bzung la phyag rgya bzhi'i ye shes blangs nas /
bdag la byin gyis brlabs pa la sogs pa byas la rang gi ming nas brjod de /
dkyil 'khor rdo rje bsgrub par bya'o / /
de nas bsdu ba byas la khyab 'jug gi 'khor lo'i phyag rgya'i mdzub mo gnyis kyi lcags kyus khyab 'jug 'khor dang bcas pa dgug pa dang /
gzhug pa dang /
bcing ba dang /
dbang du byas la dkyil 'khor du bsgrub par bya'o / /
de nas khyab 'jug gi 'khor lo'i dam tshig gi phyag rgya bcings la /
oM sarba sa ma ya tsakraM pra brta ya daR+sha ya sarba hUM phaT dr-i sh+ya dzaHhUM baM hoH /
sa ma ya s+t+waM a haM /
oM sarba sa ma ya tsakraM pra brta ya daR+sha ya hUM phaT ces lan gsum brjod par bya'o / /
de nas de bzhin du khyab 'jug gi 'khor dang bcas pa'i lce la snying po bsams la las kyi phyag rgya dang phyag rgya chen po bcings te /
rdo rje rin chen gyi phyag rgyas khyab 'jug 'khor dang bcas pa la dbang bskur te yon byin la mchod yon thams cad kyis mchod par bya'o / /
de nas phyi rol du gtor ma byin la sbyin sreg bya'o / /
de nas khyab 'jug gi phyag rgya chen po bcings la /
ji srid mtshan ma thob par gyur pa de srid [(]gyi [,]kyi [)]bar du dkyil 'khor bsgom par bya'o / /
de nas bka' mnos la slob ma gzhug par bya'o / /
slob dpon gyi las kyi cho ga rdzogs so // //
de nas rang gi 'jug pa'i cho gas slob ma bcug la dam tshig sbyin par bya'o / /
'di ni khyed kyi dam tshig yin te /
sems can thams cad la yid mi rton pa dang /
rtag tu sgyu ma'i mchog thams cad ston cing bslab pa dang /
de rnams la khyed kyis brnyas par ma byed cig /
de nas cho ga thams cad rdzogs par byas la slob ma rnams la rma bya'i sgro'i chings ma sbyin par bya zhing sgrub pa bslab par bya'o / /
ras la 'khor lo bris la de'i ngos thams cad du bde mchog la sogs pa lha ma yin gyi dbang po 'khor dang bcas pa dang /
rgyu ba dang mi rgyu ba'i dngos po thams cad bri bar bya'o / /
de nas tshes bcu bzhi la ras ris kyi mdun du bdag la byin gyis brlabs pa la sogs pa byas nas /
ras ris la khyab 'jug 'khor dang bcas pa spyan drangs te /
mchod pa thams cad kyis legs par mchod la phyag byas la /
rma bya'i mjug sgro'i chings ma la bzlas brjod 'bum bya'o / /
de nas chings ma blangs te /
lag pas bzung la nyin re bya ba'i sbyor bas bzlas brjod 'bum bya'o / /
de nas gang gi tshe nyal ba de'i tshe mgo bor gzhag go / /
de nas bzlas brjod 'bum tshang ba dang /
tshes bcu bzhi la 'khor lo'i phyag rgyas bzung ste /
mtshan thog thag bzlas brjod byas na nang par de las thams cad mthong bar 'gyur ro / /
de nas brtsams te sgyu ma thams cad ston par byed do / /
dpal mchog dang po'i dum bu gnyis pa'i rtsa ba'i rgyud las /
lha ma yin gyi rtog pa bshad pa rdzogs so // //
de ltar lha ma yin gyi rtog pa bshad nas de nas zhes bya ba la sogs pas klus 'dul ba las brtsams te klu'i rtog pa gsungs pa yin no / /
de nas zhes bya ba'i sgra ni de ma thag pa ston par byed pa'i thi tshig ste /
dang po'i sbyor ba'i rjes thogs nyid la'o / /
'dir dang po'i sbyor ba ni ming po gsum gyi dkyil 'khor las bshad pa nyid yin no / /
klu'i rigs bzhi zhes bya ba ni bram ze la sogs pa'i dbye bas klu'i rigs brgyad po bzhir 'gyur ro / /
de la mtha' yas dang rigs ldan ni bram ze'o / /
nor rgyas dang dung skyong ni rgyal rigs so / /
'jog po dang pad+ma chen po ni rje'u rigs so / /
karko Ta dang pad+ma ni dmangs rigs so / /
rang gi snying po phul ba ni phuHzhes bya ba phul ba'o / /
'di brjod pa tsam gyis klu'i dkyil 'khor byung bar 'gyur te /
'di yan chad kyis ni ting nge 'dzin gnyis pa bshad pa yin no / /
de nas bsdu ba sngon du 'gro ba ni gsum pa yin par shes par bya'o / /
dam tshig dang dbang bskur ba thob pas bzlas brjod dang bsgom pa bya'o zhes de'i cho ga bstan par bya ba'i phyir /
de nas dkyil 'khor zhes bya ba la sogs pas slob dpon gyi las kyi cho ga dang /
slob ma 'jug pa la sogs pa'i cho ga rgyas par gsungs pa yin no / /
de nas dkyil 'khor zhes bya ba la sogs pa las 'byung ste zhes bya bar shugs kyis sbyor bar bya'o / /
sgo bzhi zhes bya ba la sogs pa la rnam pa thams cad du shar dang /
lho dang /
nub dang /
byang gi ri mo'i rtse mo bzhi 'di la yod pas na /
dkyil 'khor zur bzhi pa'o / /
sgo bzhi zhes bya ba ni ngos bzhi'i dbus kyi char cha brgyad pa'i tshad kyi sgo bzhi 'di la yod pas na sgo bzhi'o / /
sbrul gyi thig gis kun du bri / /
zhes bya ba ni /
sbrul lta bu'i tshon gyi ri mo ni sbrul te /
de srad bu 'di la yod pas na sbrul gyi thig go / /
klu yi gdengs ka'i rtse sgo khyud / /
ces bya ba ni klu'i gdengs ka ni sbrul gyi gdengs ka ste /
de'i rtse mo can gyi sgo khyud 'di la yod pas na /
klu'i gdengs ka'i rtse mo'i sgo khyud can gyi dkyil 'khor ro / /
de yang sgo re re zhing sbrul gnyis gnyis kyi gdengs ka'i rnam pa sgo khyud 'di la yod do zhes bya ba'i tha tshig go / /
mtshams kyi mthar ni mjug rtse mdud / /
ces bya ba ni mtshams kyi mthar sbrul gyi mjug ma 'di la yod pas na mtshams mthar te /
sbrul gyi mjug ma de'i rtse mo ste tha mar mdud pa byas pa 'di la yod pas na /
mtshams kyi mthar ni mjug rtse mdud / /
ces bya'o / /
de yang dkyil 'khor gyi mtshams re re zhing sbrul gyi mjug ma gnyis phan tshun mdud par byas pas mtshams su mdud par byas pas zhes bya ba'i tha tshig go / /
de'i zhes bya ba la sogs pa la de ltar sbrul brgyad kyis zur bzhi pa sgo bzhi pa sbrul gyi gdengs ka'i rtse mo sgo khyud mtshams kyi mthar mjug rtse mdud pa'i dkyil 'khor bris nas de'i dbus su chu srin la sogs pas yongs su gang bar bya'o / /
dkyil 'khor de'i lte ba'i phyogs su klu'i rgyal po she Sha gdengs ka brgyad dang ldan pa lus kyi tshad med pa bri bar bya'o / /
de nas shar phyogs kyi char klu'i rgyal po mtha' yas gdengs ka bdun dang ldan pa /
me'i mtshams su rigs ldan /
lho phyogs su nor rgyas /
bden bral gyi mtshams su dung skyong /
nub phyogs su 'jog po / /
rlung gi phyogs su pad+ma chen po / /
byang phyogs su karko Ta /
dbang ldan gyi mtshams su pad+ma bri bar bya'o / /
de nas 'jug par bya'o zhes bya ba la sogs pa de ltar lha rnams bkod nas sgo dbye ba la sogs pa byas te /
bum pa la sogs pas /
dkyil 'khor yang dag par mchod la srog dang bcas pa'am bzor byas pa'i sbrul blangs la /
badzra badzra phuHzhes zlos shing /
khros pa'i shugs kyis rgyug cing /
dkyil 'khor du zhugs la gdengs ka'i phyag rgya bcings nas /
de nyid kyis me tog phreng ba blang bar bya'o / /
de nas rang gi cho ga thams cad rjes su spyad la /
gdengs ka'i phyag rgya dang /
oM hrIHa nI la badzrA be ga pra ti b+hi n+d+ha ra she Sha a ya hi phu /
sarba nA ga ku la A na ya hUM phu /
sa ma ya pra be sha phu /
sarbaM sA d+ha ya phu phu phu zhes bya ba'i snying pos klu'i rgyal po she Sha 'khor dang bcas pa ji lta ba bzhin du dgug par bya'o / /
de nas zhes bya ba la sogs pas de ltar dgug pa'i rjes thogs nyid la /
klu'i bu'i slob ma rnams phu zhes bya ba zlos shing dkyil 'khor du zhugs nas babs par gyur zhing phan tshun 'thab bo / /
de nas slob dpon gyis phu zhes bya ba zlos shing ri mo'i phyag rgya bcings la de rnams dug med par bya'o / /
de nas zhes bya ba la sogs pa la de nas slob dpon gyi gdengs ka'i phyag rgya dang /
rang gi 'jug pa'i cho gas slob ma thams cad gzhug par bya'o / /
de nas 'di skad ces brjod par bya ste /
khyed rnams kyis klu rnams dbyung bar mi bya /
sbrul thams cad gsad par mi bya /
sbrul za ba rnams la bsrung ba dang /
byab pa dang /
gso ba ma byed cig /
gsang ba'i dam tshig 'di yang brjod par bya ste /
mdza' min thabs ni gzhan dag gis / /
dug ma gtogs par gnod mi bya / /
dug bslang ba'am dam tshig 'das / /
klu yi rigs kun rigs bsregs 'gyur / /
de nas yang mna'i dam tshig sbyin par bya ste /
'dod chags zhe sdang gti mug ste / /
'di dag 'jig rten dug gsum po / /
gal te de las 'das gyur na / /
'tsho ba'i 'jig rten 'dir brtags nas / /
gal te dngos grub thob 'dod na / /
glog la brnyas par mi bya zhing / /
ser ba bzlog par mi bya la / /
sbrul ni gang yang gsod mi bya / /
de nas snying po byin la phyag rgya bzhi blang bar bya'o / /
gdengs pa'i lag pa dang /
nam mkha'i lding gi de kho na nyid dang /
dug bskyed pa dang /
dug bsal ba ni zhes bya ba ni de rnams kyi sgrub pa yin no / /
khro bo gos kyis g.yogs la las bya'o zhes bya ba ni de nas brtsams te dug thams cad zos kyang bdud rtsi ltar 'ju bar 'gyur ro / /
nor rgyas dang yang lhan cig gar byed do / /
dug thams cad sbyar ba dang gzhig par nus par 'gyur ro / /
yang 'di'i don brjod par bya ste /
de bzhin du dang po'i rdo rje'i phyag rgya bcings pa'i bar gyi phyag rgya bcings par byas la rang gi snying gar gnas pa'i rdo rje yi ge phu bsams la chos thams cad bdag med par bsgom par bya'o / /
de nas phu zhes bya ba de nyid las rang gi sems zla ba'i dkyil 'khor du bsams la de'i steng du yi ge phu las zla ba'i dkyil 'khor gnyis pa phu nyid dang bcas pa'i dang po'i rdo rje nyid las klu'i zhags pa de'i dbus su yi ge phu bsams la /
klu'i zhags pa'i nga rgyal bsgoms nas zhags pa de sems dpar byin gyis brlabs pa'i sbyor bas /
rdo rje sems dpar bdag nyid bsams la phu de nyid zlos shing klu'i rgyal po she Sha'i gdengs ka brgyad dang ldan par bdag nyid bsams la /
ma hA sa ma ya satwo\u0f85haM zhes zlos shing dam tshig chen po sems dpa'i nga rgyal bskyed la dam tshig ni bdag go zhes bsgom zhing sa ma ya sa twa a d+hi tiSh+Tha swa maM zhes bya bas snying ga dang /
dpral ba dang /
lkog ma dang /
spyi bor byin gyis brlab par bya'o / /
de nas lag pa g.yas pas rdo rje rtse gsum pa bzung zhing /
g.yon pas klu'i zhags pa bzung la phu zhes zlos pa 'di ni phyag rgya chen po'o / /
de ltar phyag rgya chen po bcings nas phu a zhes zlos shing mdun du sna tshogs pad+ma'i steng du klu'i zhags pa bskyed la phu zhes zlos shing klu'i zhags pa'i nga rgyal bsgoms la de nyid klu'i rgyal po she Shar bsams la /
sheSha nA ga rA dza ho phu zhes brjod par bya'o / /
de nas de nyid du rdo rje lcags kyu la sogs pas dgug pa dang gzhug pa dang /
bcing ba dang dbang du byas la klu'i rgyal po she Sha'i kha'i gdengs ka'i phyag rgya bcings la phu dr-i sh+ya zhes bya bas blta bar bya'o / /
de nas dgug pa'i phyag rgya dang /
dgug pa'i snying pos rang gi lus la dgug pa dang /
gzhug pa dang /
bcing ba dang dbang du byas la yang gdengs ka'i phyag rgya bcings la /
sa ma ya s+t+waM zhes brjod cing /
'od kyi dkyil 'khor bsams te /
der zhugs pas klu'i rgyal po she Sha dang lhan cig tu gyur par bsams la sa ma ya s+t+waM a haM phu zhes lan gsum bzla bar bya'o / /
de la gdengs ka chen po'i phyag rgya zhes bya ba ni 'di yin te mthe bo gnyis bcings la kha phyi rol bstan te /
sor mo brgyad gdengs ka'i tshogs su byas pa ni klu thams cad dgug pa dang /
gzhug pa dang /
bcing ba dang /
dbang du bya ba'i dam tshig gi sor mo thams cad legs par bcer la gdengs ka'i steng du gzhag pa ni gdengs ka'i lag pa'o / /
de nas chos dang las dang phyag rgya chen pos bdag nyid rgyas btab la dang po'i rdo rje de bzhin du byin gyis brlabs nas /
rdo rje rin chen gyi phyag rgyas dbang bskur la phu zhes bya bas /
klu'i zhags pa dang rdo rje rtse gsum pa thogs la phu nyid kyis bdag po'i dbang bskur ba dang /
ming gi dbang bskur ba blangs la las kyi phyag rgyas yang dag par mchod de /
rnam par sgeg pa'i dga' ba'i rdo rje dang /
phyag rgya bzhis phyag byas la spyan drangs pa sngon du 'gro ba dang /
klu'i rgyal po she Sha'i snying po'am rang gi snying po dang po'i rdo rje bsams la /
de'i dbus su nyin re'i sbyor bas ji srid mtshan ma thob par gyur pa de srid kyi bar du bzlas te bsgom par bya'o / /
de nas dkyil 'khor gyi sa'i dbus su /
klu'i rgyal po she Sha'i rnal 'byor de bzhin du byas la ting nge 'dzin gsum po ji lta ba bzhin du bsgom par bya'o / /
de nas gdengs ka'i phyag rgya dang /
phu badzro tiSh+Tha maN+Dal ut+pA dA yaH /
zhes brjod cing /
dkyil 'khor nam mkhar gzhag par bya'o / /
de nas gdengs ka'i phyag rgya dang phu zhes bya bas bdag nyid byin gyis brlabs la phyag rgya chen po bcings te yongs su bskur bar bya'o / /
de nas ji skad bshad pa'i tshul gyis bsnyen par byas la /
nyi ma 'char ka'i tshe /
dkyil 'khor thig gdab par bya'o / /
de nas klu'i dkyil 'khor klu'i rigs brgyad dang bcas pa snga ma bzhin du bri bar bya'o / /
de nas sgo dbye ba byas la klu'i rgyal po 'khor dang bcas pa mchod nas /
rdo rje gnod sbyin dang /
phu bzlas pa'i gos kyis gdong g.yogs pa la sogs pa byas la /
phyag rgya bzhi sngon du 'gro bas byang chub chen po'i sems bskyed pa dang /
gsum la skyabs su 'gro ba blangs la phyi rol gyi rdo rje khu tshur gyis dang po'i rdo rje rang gi snying gar 'dzin cing /
rang gi snying gar de bzhin du bskyed la /
phyi rol na gnas pa'i bum pa'i chus bdag nyid dbang bskur la /
lag pa gdengs ka'i phyag rgya bcings te /
de nyid kyis me tog gi phreng ba blangs te /
lag pa g.yon pas klu'i zhags pa bzung ste /
badzra badzra phu zhes zlos shing dkyil 'khor du 'jug par byed /
de nas klu'i rgyal po she Sha klu'i rigs brgyad dang bcas pa la phyag byas la /
dkyil 'khor lan gsum bskor ba byas nas /
she Sha'i mdun du 'dug la 'di skad ces brjod par bya'o / /
dzaH hUM baM hoHpra sid+d+ha maM /
de nas rdo rje chu 'thungs la a zhes bya ba lan brgya rtsa brgyad zlos shing bdag nyid la dbab par bya'o / /
yang khro bo'i khu tshur gyis sems ma'i rdo rje phye la a zhes bya ba de bzhin du zlos shing bdag nyid la dbab par bya'o / /
de nas phu nyid kyis me tog dor bar bya'o / /
de nas de blangs la de nyid kyis bcing bar bya'o / /
de nas de nyid kyis gdong g.yogs dgrol lo / /
de nas de nyid zlos shing dkyil 'khor blta bar bya'o / /
de nas gdengs ka'i lag pa bcings la tiSh+Tha badzra zhes bya ba la sogs pas rang gi snying gar dgrol bar bya'o / /
de nas she Sha'i phyag rgya bcings la de rdo rje blta ba khro bo dang bcas pas bltas la ji srid dngos grub ster bar byed pa de srid kyi bar du phu zhes bya ba brjod par bya'o / /
de nas de bzhin du bltas la rdo rje thal mos bskor ba byas la /
me tog gi phreng ba la sogs pa'i dbang bskur ba yang blang bar bya'o / /
de la dang por re zhig phyi rol gyi rdo rje khu tshur gyis yongs su bzung ba'i rdo rje me tog gi lcug ma las /
rnam par rgyal ba'i bum pa la /
dpal rdo rje sems dpa'i dkyil 'khor du bshad pa'i bum pa'i sngags lan nyi shu rtsa gcig bzlas par bya'o / /
de nas bdag nyid she Shar byin gyis brlabs la shar phyogs kyi sgor bltas pas dkyil 'khor gyi nang du sna tshogs pad+ma bris la /
de'i steng du she Sha'i phyag rgya chen pos 'dug ste /
dri la sogs pas bdag nyid mchod de /
mchod yon blangs nas phyi rol gyi rdo rje khu tshur gyis rnam par rgyal ba'i bum pa las chu blangs la /
phu oM badzra a b+hi Shiny+tsa zhes zlos shing /
des bdag nyid la dbang bskur bar bsam zhing chu de btung bar yang bya'o / /
de nas rdo rje rin chen gyi phyag rgyas dbang bskur zhing rin po che'i cod pan gyis dbang bskur bar bya'o / /
de nas zhes bya ba dang /
rdo rje rtse gsum pa blangs la de bzhin du bdag po'i dbang bskur ba dang /
ming gi dbang bskur ba blangs par bya'o / /
de nas mchod pa rnam pa lnga dang las kyi phyag rgya rnams kyis bdag nyid la mchod la she Sha la phyag bya zhing phu zhes bya ba dang /
phyag rgya bzhi'i ye shes blangs la /
bdag la byin gyis brlabs pa la sogs pa byas nas /
rang gi ming nas kyang brjod de dkyil 'khor rdo rjes bsgrub par bya'o / /
de nas bsdu ba byas la /
gdengs ka'i lag pas she Sha 'khor dang bcas pa dkyil 'khor du bcug la /
gdengs ka'i phyag rgya bcings la phu dr-i sh+ya zhes bya bas she Sha 'khor dang bcas pa la blta bar byas la sa ma ya s+t+waM /
sa ma ya dzaHhUM baM hoHphu zhes lan gsum brjod la bsgrub par bya'o / /
de nas hUM las rang gi lce la rdo rje dkar po bsams la she Sha la sogs pa'i lce la yang phu zhes bya ba bsams la /
'di ni de rnams kyi chos kyi phyag rgya'o / /
a las rang gi snying gar sna tshogs rdo rje bsams la /
she Sha la sogs pa'i las kyi phyag rgya bcing bar bya'o / /
de nas hUM las rang gi snying gar rdo rje rtse lnga pa bsams la she Sha la sogs pa'i phyag rgya chen po bcing bar bya'o / /
de nas rdo rje rin gyi phyag rgyas she Sha la sogs pa la dbang bskur la mchod pa rnam pa lngas mchod par bya'o / /
de nas phyi rol du gtor ma byin la sbyin sreg bya'o / /
de nas yang phyag rgya chen po bcings la ji srid mtshan ma thob par 'gyur ba de srid kyi bar du bsgom par bya'o / /
de legs par mchod la phyag byas te /
slob ma gzhug pa'i phyir bka' nos la slob ma gzhug par bya'o / /
slob dpon gyi las kyi cho ga rdzogs so // //
de nas slob ma thams cad dug med par byas la /
rang gi 'jug pa'i cho gas bcug la rang gi cho ga dang de rnams kyi khyad par gyi cho ga snga ma ltar bya'o / /
slob ma 'jug pa la sogs pa'i cho ga rgyas pa rdzogs so // //
dpal mchog dang po'i dum bu gnyis pa rtsa ba'i rgyud las /
klu'i dkyil 'khor gyi rtog pa rgyas par bshad pa rdzogs so // //
bde ba chen po rdo rje gsang ba ni 'jig rten dang 'jig rten las 'das pa'i dkyil 'khor thams cad de /
rtog pa bcu'o / /
de nyid ni rtog pa'i rgyal po chen po de nyid las bde ba thams cad kyi dam tshig chen po rdo rje gsang ba'i cho ga rgyas pa rdzogs pa ni /
rtsa ba'i rgyud kyi tshul gyis so / /
de la bde ba thams cad ni 'jig rten dang 'jig rten las 'das pa'o / /
de nyid ni 'jig rten dang 'jig rten las 'das pa'i tshul gyis thams cad du khyab pas na dam tshig go / /
de las byung ba ni dang po'i rdo rje'o / /
de'i gsang ba ni ji skad du bshad pa'i 'jig rten pa dang 'jig rten las 'das pa'i dkyil 'khor bcu'o / /
de'i cho ga rgyas pa ni bsgrub par bya ba dang /
sgrub par byed pa'i tshogs so / /
dpal mchog dang po'i rgya cher bshad pa shes rab kyi pha rol tu phyin pa 'byung ba las /
dum bu gnyis pa'i rtsa ba'i rgyud las 'jig rten pa dang 'jig rten las 'das pa'i dkyil 'khor bcu'i rtog pa bshad pa rdzogs so // //
de ltar dum bu gnyis pa rtsa ba'i rgyud las /
dkyil 'khor bcu'i rtog pa gsungs nas /
da ni shes rab kyi pha rol tu phyin par gsungs pa'i rtog pa rnams kyang gal te gdul bya'i nyes pas grub par ma gyur na /
bsgrub pa'i khyad par gyis myur du bsgrub par bya ba'i phyir /
de nas zhes bya ba la sogs pas dpal rdo rje sems dpa'i gsang ba'i rtog pa gsungs pa yin no / /
de nas zhes bya ba ni 'das ma thag pa ston pa'i tshig ste /
sngar bshad pa'i tshul gyis shes rab kyi pha rol tu phyin pa'i tshul gyi sgo'i chos kyi rnam grangs bstan nas don de bsgom par bya ba'i phyir bde ba chen po rdo rje sems dpa'i bzhugs gnas kyi gzhal yas khang bskyed nas /
der ji lta ba bzhin du bzhugs te rdo rje sems dpa'i dbang bskur nas /
bcom ldan 'das rnam par snang mdzad bzhugs pa de'i rjes thogs nyid la'o / /
rdo rje ri rab chen po'i rtse mo de'i steng na rdo rje gzhal yas khang chen po na /
bde ba chen po'i tshul gyis bzhugs so zhes bya bar sbyar ro / /
de bzhin gshegs pa thams cad kyi tshogs las byung ba 'dod pa'i khams thams cad kyi gdul bya rnams la so sor snang bar gyur pa rdo rje'i rang bzhin can gyi ri rab chen po'i rtse mo de'i steng na phyogs bcu thams cad du gnas pa'i rdo rje nor bu chen por ro / /
der khyad par ji lta bus bcom ldan 'das bzhugs she na rdo rje rin chen la sogs pa smos te /
rdo rje rtse lnga pas rtse mo mtshan pa'i yid bzhin gyi nor bu rin po che 'dir /
nor bu rin po che yin te /
gang gi phyir rdo rje phyed dang ldan pa ni rdo rje rin chen no zhes 'og nas bshad pa'i phyir ro / /
de rnams kyi 'od 'bar ba ste /
de nyid kyis gsal ba'i snang ba 'di la yod pas na /
rdo rje rin chen 'od gsal ba'o / /
des brgyan pa ni brgyan par byas pa'o / /
dra ba dang dra ba phyed la sogs pas 'od dang mdangs dri ma med pa 'di la yod pas na dri med mdangs dang ldan pa'o / /
dri ma med pa'i 'od kyis brgyan pa de ni de skad ces bya'o / /
zur bzhi pa zhes bya ba la sogs pa ni bshad zin to / /
ba dan dang 'phan rlung gis bskyod pa ni shin tu mdzes pa de la dril bu btags pa des sgra sgrogs pa ni theg pa gsum gyis chos ston pa'i sgra sgrogs pa de na'o / /
dra ba zhes bya ba la sogs pa la de la dra ba ni mu tig gi chun 'phyang dbus na yod pa'o / /
me long ni go bar zad do / /
me tog chun po ni dpag bsam gyi shing gi me tog go / /
dra ba dang me long dang me tog chen po dang /
me tog gi phreng ba dang /
rgyan rnams kyis bskor ba ni brgyan pa'o / /
de lta bu der bde ba chen po rdo rje chen po ste der dang po'i rdo rje'o / /
rdo rje kun gyis ni rdo rje dang /
rdo rje rin chen dang /
rdo rje pad+ma dang /
sna tshogs rdo rje'o / /
bde ba chen po rdo rje chen po dang /
rdo rje thams cad ni bde ba chen po rdo rje thams cad do / /
de rnams kyis mngon par 'dus byas pa ni bskyed pa'o / /
der rdo rje sems dpa'i snang ba chen po yod pa ni rdo rje chen po'i snang ba chen po'o / /
der sangs rgyas kun gyis zhes bya ba 'jig rten gyi khams thams cad kyi rdul phra rab dang mnyam pa'i de bzhin gshegs pa rnams kyis nges par bsten pa ste /
der bzhugs pas de bsten par mdzad pa'o / /
gnas der byang chub sems dpa'i rang bzhin can gyi sems dpa' ni byang chub sems dpa' ste /
de rnams kyis gnas pa ni spyod lam rnam pa bzhi dang /
thugs rje chen po la sogs pa yid kyis bzhugs pa'o / /
de mchog tu gyur pas na byang chub sems dpa'i gnas pa mchog ces bya'o / /
der rdo rje 'chang ba kun ni de bzhin gshegs pa rnams dang /
rigs lnga po rnams so / /
de rnams kyi gnas ni bzhugs gnas te /
der /
bde ba chen po rdo rje che / /
nor bu rin chen zhes bya ba ni /
bde ba chen po'i nor bu chen po rdo rje nor bu rin chen ni ji skad du bshad pa'i nor bu chen po'o / /
des mchog tu gyur pa ni dam par gyur pa gang yin pa de la ming de skad ces bya bas nor bu rin chen mchog ces bya ba /
rdo rje chen po'i gzhal yas khang zhes bya'o / /
der stong pa nyid bco brgyad kyi ting nge 'dzin ni rdo rje chen po ste /
der rgyu mthun pa las byung ba'i gzhal yas khang yin pas na /
rdo rje chen po'i khang brtsegs na / /
zhes bya'o / /
na zhes bya ba'i sgra ni nges par gzung ba'o / /
rnam par bzhugs zhes bya ba ni /
de lta bu'i khyad par can gyi gnas na bde ba chen po bzhugs pa ni gnas par mdzad pa'o / /
'dir /
bde ba chen pos rnam par bzhugs / /
zhes bya ba ni 'di la bde ba chen po mnga' bas na /
bde ba chen po ni dpal rdo rje sems dpa' ste /
'di'i gnyis su med pa'i ye shes zhes bya ba'i tha tshig go / /
bde ba chen po 'di'i khyad par ji lta bu zhig ce na /
thog ma tha ma med ces bya ba la sogs pas de khyad par du byas pa yin te /
thog ma tha ma med ces bya ba ni /
dang po ni thog mar skye ba'o / /
tha ma ni dus tshigs med par 'jig pa'o / /
gang la thog ma dang tha ma med pa de ni thog mtha' med pa'o / /
sems dpa' ni dmigs pa med pa'i thugs rje chen po'i tshul gyis 'gro ba'i don la chags pas na sems dpa'o / /
rdo rje sems dpa' zhes bya ba ni stong pa nyid bcu drug gi rang bzhin yin pas na rdo rje sems dpa'o / /
de yang thog ma dang tha ma med pa nyid dang /
rdo rje sems dpa' nyid kyis dbang du mdzad nas /
de la ji ltar na thog ma dang tha ma med pa yin zhing rdo rje sems dpa' yin zhe na /
nam mkha' las byung mtshan ldan phyir / /
thog ma tha ma med pa'i mchog /
rdo rje sems dpa'i dam tshig sems / /
rdo rje sems dpa' zhes bshad do / /
zhes 'og nas bshad pa'i phyir ro / /
yang dga' ba chen po ci zhig la chags she na /
sems can rnams la chags par mdzad do zhes gsungs pa yin no / /
dga' ba che zhes bya ba ni chos thams cad kyi de kho na nyid la dgyes pa dang /
sems can gyi don la dgyes pas na dga' ba che'o / /
de yang ji ltar na /
bcom ldan 'das dga' ba chen po nyid yin zhe na /
nyes bral shin tu rtog pa dang / /
chags pa kun la rjes su dgyes / /
de nyid kyis gsang bcom ldan 'das / /
'dod chags chen po dga' ba che / /
zhes gsungs pa'i phyir ro / /
kun du bzang po che zhes bya ba ni gdul bya rnams la 'di nas kun nas bzang zhing dge bas na kun du bzang po ste /
kun du bzang po yin pa'am /
nyon mongs bag chags dang bcas pa dang bral ba nyid kyi phyir kun nas yongs su dag pas na /
kun du bzang po'o / /
kun bdag nyid ces bya ba ni thams cad kyi bdag po ste /
rang bzhin yin pas na kun bdag nyid de /
rgyu ba dang mi rgyu ba'i dngos po thams cad kyi rang bzhin zhes bya ba'i tha tshig go / /
don gnyis pa 'di nyid kyi dbang du byas nas /
shin tu dag pa kun gyi mchog /
gdod nas grol ba de bzhin gshegs / /
kun du bzang po kun bdag nyid / /
byang chub sems dpa' sems dpa'i mchog /
ces 'og nas bshad pa yin no / /
rdo rje snyems tshul bdag po'i bdag /
ces bya ba ni bcom ldan 'das rdo rje sems dpa'i phyag rgya chen po gang yin pa dang /
de nyid kyi lha mo gang yin pa de ni rdo rje snyems tshul lo / /
de'i bdag po ni byang chub chen po'i mtshan nyid can gyi thugs so / /
de'i dbang du byas nas phyag rgya de gang gi phyir 'khor ba ji srid pa'i bar du rgyun du 'gro ba'i don mdzad pa'i phyir bzhugs pa yin la /
phyag rgya chen po de la yang rtag pa nyid du dbang nyid kyis gtso bor gyur pa nyid mnga' ba'o zhes bdag po'i sgra gnyis pas ston pa yin no / /
de nas yang bcom ldan 'das kyis /
kun mchog dngos grub chen po yi / /
dbang phyug chen po'i phyag rgya yis / /
rdo rje'i dbang phyug cher bstod pa / /
rdo rje snyems tshul bdag po'i bdag /
ces gsungs pa yin no / /
yon tan gyi khyad par de lta bu dang ldan pa'i bde ba chen po nyid du ji ltar 'gyur zhes rtog pa dag yod pas bde ba chen po nyid rtogs par bya ba'i phyir /
sems can kun gyis zhes bya ba la sogs pa rang gi sems yongs su sbyang ba'i ye shes gsungs pa yin te /
sems can kun gyi sems kun gzhi'i rnam par shes pa gang yin pa de nyid chos bdag med pa'i tshul gyis rang bzhin gyis 'od gsal ba yin zhing /
gzung ba dang 'dzin pa'i rnam par rtog pas bskyod par mi nus pas na brtan pa yin la /
nyon mongs pa dang /
phung po dang /
'chi bdag dang /
lha'i bu'i bdud kyis rdo rje ltar mi phyed pa yin la /
de ltar mi phyed pa de nyid kyis byang chub chen po las bzlog par mi nus pa'i phyir sems dpa' zhes bshad de /
mi shigs pa'i tshul can no / /
mnyam par gzhag pas ting nge 'dzin / /
zhes bya ba ni /
mi shigs pa'i tshul can gyi sems de nyid sems can thams cad kyi rnam par rtog pa thams cad dang bral la /
de bzhin nyid du ro gcig par sems rtse gcig pa nyid ni mnyam par gzhag pa'i rang bzhin nyid yin pas ting nge 'dzin zhes bya bar bshad do / /
nges pa'i phyir na rdo rjer gyur / /
ces bya ba ni /
sems can thams cad kyi sems chos bdag med pa'i rang bzhin can de nyid zla ba'i dkyil 'khor gyi rnam pa dang /
zla ba'i dkyil 'khor la rdo rje rtse lnga pa /
rdo rje'i bdag nyid can du bsgoms pa'i nges pa'i rgyur gyur pa las rdo rje nyid du gyur pa yin te /
rdo rje ngo bo nyid ni rdo rje ngo bo nyid de rdo rje'i rang bzhin thob pa'o / /
sems dpar byin rlabs sbyor ba yis / /
rdo rje sems dpa' nyid du 'gyur / /
zhes bya ba ni /
rdo rjer gyur pa'i sems de nyid sems dpar byin rlabs tshul gyis zhes bya ba la rdo rje sems dpa'i skur rnam par bsgoms nas /
rdo rje sems dpa'i skur yang 'gyur ro / /
de ltar rdo rje sems dpa' skyed pa bstan nas /
da ni de nyid ces bya ba la sogs pas de bzhin gshegs par bskyed par gsungs pa yin no / /
de nyid ces bya ba ni thog ma dang tha ma med pa chos kyi dbyings de nyid bdud bzhi bcom pas na /
bcom ldan 'das zhes bya'o / /
rtag pa ni brtan zhing mi 'gyur ba'o / /
byang chub spyod pa'i rjes 'gro yin / /
zhes bya ba ni mngon par byang chub pa lnga ni byang chub bo / /
de'i don du spyod pa ni byang chub spyod pa ste /
rang gi sems ji lta ba bzhin du rtogs pa'i sangs rgyas kyi rang bzhin ji lta ba bzhin du rtogs shing rjes su 'gro ba yin pa'i phyir /
byang chub spyod pa rjes 'gro yin / /
zhes bya'o / /
ji ltar na 'di byang chub kyi spyod pa'i rjes su 'gro ba yin zhe na /
rang gi sems so sor rtogs pa la sogs pa ni sangs rgyas byang chub ces bya ba la sogs pa ni /
rang nyid kyi sems ni rang gi sems te kun gzhi rnam par shes pa dang /
nyon mongs pa can gyi yid dang /
yid kyi rnam par shes pa dang /
mig la sogs pa'i sgo lnga'i rnam par shes pa'o / /
de'i so sor rtogs pa ni gzung ba dang 'dzin pa'i ngo bo nyid med pa'i rtogs pa'o / /
de nyid la sogs pa sangs rgyas kyi byang chub gang yin pa de ni rang gi sems so sor rtogs pa la sogs pa ni sangs rgyas kun gyi byang chub yin te /
'phags pa de kho na nyid bsdus pa las mngon par byang chub pa rnam pa lnga ji ltar gsungs pa de bzhin du /
mngon par byang chub pa lnga bsgoms pas bcom ldan 'das de sangs rgyas kyi byang chub kyi rang bzhin du gyur pas na sems dpar byin gyis brlabs pa las byung ba'i rigs kyi rang bzhin du 'gyur ro zhes ston pa yin no / /
bdud ces bya ba ni de nyid ni sems can thams cad kyi bdud lta bu'i sems can yin pas na bdud do / /
sangs rgyas zhes bya ba ni sems dpa'i rdo rjer gyur pa de nyid sangs rgyas kyi skur bsgoms pas sangs rgyas su'o / /
rdo rje chen po zhes bya ba ni rdo rje yang yin la chen po yang yin pas na rdo rje chen po ste /
dang po'i rdo rje'o / /
gang de bzhin gshegs pa thams cad kyi rdo rje 'chang chen po nyid thob par bya ba'i phyir / /
gang zhig mdzad pa de ni rdo rje 'chang chen po zhes bya'o / /
rdo rje chen po 'dzin pa nyid /
ces bya ba ni rdo rje sems dpar gyur pa'i bcom ldan 'das de nyid sems dpar byin gyis brlabs pa'i rdo rje dang dril bu bsnams pa'i phyag rgya chen po'i tshul gyi ting nge 'dzin gyis bskyed pa'i rdo rje 'dzin pa chen po'o / /
de nyid de bzhin gshegs pa'i rigs / /
zhes bya ba ni rdo rje 'chang chen por gyur pa'i sems dpa' de nyid rdo rje yid las byung ba'i skur bsgoms na de bzhin gshegs pa'i rigs su 'gyur ro / /
de nyid rdo rje rigs chen po / /
zhes bya ba ni sems dpa'i byin gyis brlabs pa'i sbyor bas rdo rje sems dpar gyur pa de nyid rab tu dga' ba'i rdo rje khro bo la sogs pa'i skur bsgoms na /
rab tu dga' ba'i rdo rje sems dpa' la sogs pa'i khro bo'i tshul gyis nam mkha' chen po dang mnyam pa'i rdo rje'i rigs su 'gyur ro / /
de nyid pad+ma'i rigs dag pa / /
zhes bya ba ni sems dpar byin gyis brlabs pa'i sbyor ba'i rdo rje sems dpar gyur pa de nyid rdo rje 'jig rten dbang phyug la sogs pa'i skur bsgoms pas rdo rje 'jig rten dbang phyug la sogs pa'i tshul gyis rang bzhin gyis dag pa'i pad+ma'i rigs su 'gyur ro / /
de nyid nor bu'i rigs dam pa / /
zhes bya ba ni sems dpar byin gyis brlabs pa'i sbyor ba las byung ba'i rdo rje sems dpa' de nyid 'phags pa nam mkha'i snying po'i sku dang /
de'i rigs kyi tshul du bsgoms na nor bu'i rigs dam par 'gyur ro / /
de nyid 'dod chags zhes bya ba ni sems can smin cing grol ba la chags pa ni 'dod chags so / /
chags bral nyid ces bya ba ni / /
'dod pa thams cad dang bral ba'i rang bzhin nyan thos dang /
rang sangs rgyas kyi byang chub ces bya ba'i tha tshig go / /
'dod na zhes bya ba ni 'dod cing don du gnyer ba zhes bya ba'i tha tshig ste /
'dod pa ni bcom ldan 'das rdo rje sems dpa' ni 'dod pa zhes gsungs pa yin no / /
thar pa zhes bya ba ni gnyis su med pa'i sems dang sems las byung ba ni thar pa yin pa'am /
bde ba chen po la bya ste /
nga ni thar pa'o zhes 'og nas bshad pa'i phyir ro / /
dus gsum zhes bya ba ni dus gsum du snang ba'i ye shes kyi ngo bo yin pa'i phyir ro / /
srid gsum zhes bya ba ni ming po gsum gyi tshul gyis sems can gyi don byed pa'i phyir ro / /
mchog gsum zhes bya ba ni de nyid kyi ming gi khyad par gzhan no / /
'jig rten gsum zhes bya ba ni sa'i 'jig rten la sogs pa'i rang bzhin yin pa'i phyir ro / /
khams gsum pa zhes bya ba ni sa'i 'jig rten la sogs pa'i sems can gyi 'dod pa dang gzugs dang gzugs med pa'i tshul gyis gnas par mdzad pa'i phyir ro / /
mi g.yo ba zhes bya ba ni mi 'gyur ba ste /
ri rab la sogs pa thams cad do / /
mchog ni dam pa'o / /
brtan zhing sra ba ni rdo rje dang 'dra ba'o / /
nor che ba ni rin po che'i 'byung khung yang de nyid yin no / /
rgyu ba zhes bya ba ni sems dang ldan pa'i stobs kyis 'gro bas na rgyu ba'o / /
de nyid bstan pa ni sems kyi 'du byed pa zhes bya ba yin te /
sems kyis 'du byas pa ni sems kyi 'du byed de sems kyi 'du byed de las de shin tu 'gro bas na rgyu ba ste /
bcom ldan 'das so / /
'dod chags la sogs pa'i sems las byung ba'i tshul ston pa'i sgo nas khams gsum du zo chun brgyud pa'i tshul gyis yang dang yang du skye bar kun du ston par mdzad do zhes bya ba'i tha tshig go / /
thams cad byed pa zhes bya ba ni ji skad du bshad pa'i rdo rje sems dpa'i ngo bo nyid nas rgyu ba zhes bya ba'i bar du mdzad pas na thams cad byed do / /
thams cad nyid ces bya ba ni dngos po thams cad kyi ngo bo nyid yin pa'i phyir ro / /
dang po'i sems dpa' zhes bya ba ni bskal pa bzang po la sogs pa'i dang por thog ma med pa'i ngo bor bzhugs pa'i phyir /
dang po'i sems dpa'o / /
sems dpa' che zhes bya ba ni /
chos bdag med pa'i ye shes kyi tshul gyis thams cad du khyab pas na sems dpa' chen po'o / /
byang chub sems dpa' zhes bya ba ni byang chub kyi rang bzhin can gyi sems dpa' yin pas na byang chub sems dpa' chen po'o / /
bde ba rab stsol zhes bya ba ni sems can gyi tshogs la skal ba ji lta ba bzhin du rdo rje sems dpa' la sogs pa'i bde ba stsol bas bde rab stsol to / /
sems dpa'i skyil krung zhes bya ba la sogs pa ni go sla'o / /
btsun mo'i tshogs bcas zhes bya ba ni btsun mo'i 'khor gyi tshogs dang lhan cig bzhugs pa'o / /
sna tshogs pa ni dngos po tha dad pa'i bdag nyid can te / /
rdo rje mtshon cha ma la sogs pa nas rdo rje 'bebs pa'i bar gyi rdo rje lha mo rnams kyi mdun du bltas nas de bzhin gshegs pa bzhugs pas na /
rdo rje lha mos yongs su bskor ba'o / /
de ltar na de nas zhes bya ba nas brtsams te /
rdo rje lha mos yongs su bskor / /
zhes bya ba'i bar gyi bshad pa ni 'dir dang po sbyor ba'i ting nge 'dzin gsungs pa yin no / /
de ltar dang po'i sbyor ba gsungs nas da ni /
bde ba chen po rab grub phyir / /
zhes bya ba la sogs pas /
ting nge 'dzin gnyis pa gsungs pa yin no / /
bde ba chen po ni thar pa chen po ste /
de grub pa ni mngon sum du byed pa'o / /
de'i don du /
'dod chags chen po rnams dag phyir / /
zhes bya ste /
'dod chags chen po ni bcom ldan 'das rdo rje sems dpa'i phyag rgya chen po'o / /
de yang /
dngos grub kun la rjes chags pas / /
'dod chags chen po bcom ldan 'das / /
rdo rje sems dpa'i phyag rgya 'di / /
'od zer dmar po sna tshogs 'bar / /
zhes gsungs pa'i phyir ro / /
de'i rnam par dag pa ni nyon mongs pa bag chags dang bcas pa bral ba ste /
de'i don du'o / /
ma lus gdul bya'i don du ni / /
zhes bya ba ni /
'jig rten dang 'jig rten las 'das pa'i theg pa ma lus pa la lhag par mos pa'i sems can gyi khams ma lus pa thams cad lung dang rtogs pa la rab tu 'jog pa ni 'dul ba'o / /
de'i don du /
dngos grub thams cad rab grub phyir / /
zhes bya ba rdo rje sems dpa' la sogs pa'i dngos grub ni dngos grub thams cad do / /
de rab tu grub pa ni de bsgom pa dang ldan pa rnams kyis de shin tu thob pa ste /
de'i phyir bdag sogs zhes bya ba la sogs pa la /
rdo rje sems dpa'i rang gi ngo bo ste /
de la sogs pa'i mdzes pa gang yin pa de ni sems dpa' chen po la sogs pa ste /
rdo rje yid las byung ba la sogs pa sems dpa' chen po dam pa ni /
rdo rje sems dpa'i tshul gyi rdo rje 'chang ba chen po'i bdag nyid do / /
sogs pa'i sgras ni rdo rje yid las byung ba nas brtsams te /
klu'i dkyil 'khor gyi bar gyi tshul la bslab pa'o / /
de rnams kyi dngos grub thams cad ni ji skad bshad pa'i dngos grub thams cad do / /
de lta bu'i dngos grub thams cad rab tu grub par bya ba'i phyir /
dam tshig las mi 'da' bar bya'o / /
dam tshig mchog ni de bzhin gshegs pa rnams kyi'o / /
rgyal bas kyang ni bsrung bar bya / /
zhes bya ba ni /
bcom ldan 'das rdo rje sems dpa'i phyag rgya chen po'i rang bzhin /
de bzhin gshegs pa rnams kyis kyang bsrung bar bya ste /
dpal rdo rje sems dpa' lhag par mos pa'i sems can gyi don du dpal rdo rje sems dpa'i gzugs 'dzin pa'i de bzhin gshegs pa rnams kyi tshul du byas la /
de ltar na de bsrung bar bya ba yin no / /
rdo rje bsnyems ma'i tshul 'chang zhes pa ni bshad zin to / /
phyag rgya thams cad rnam dag phyir / /
zhes bya ba ni phyag rgya yang yin la thams cad kyang yin pas na phyag rgya thams cad de /
phyag rgya chen po la sogs pa rigs thams cad kyi phyag rgya'o / /
de rnams kyi rnam par dag pa ni gdul bya gzhan du ma gyur pa'i sems kyis rtogs pa'o / /
rdo rje sems dpa' mchog grub phyir / /
zhes bya ba ni rdo rje sems dpa'i dngos grub kyi mchog ni /
rdo rje sems dpa'i grub mchog ste /
gdul bya rnams kyis rdo rje 'chang chen po mngon sum du byas pa'o / /
bde chen rdo rje che sgrub pa / /
zhes bya ba ni bde ba chen po ni dpal rdo rje sems dpa'i gsang ba'i dkyil 'khor ro / /
de sgrub pa ni bskyed pa'o / /
rgyu ci zhig gi phyir zhe na /
dngos grub kun la zhes bya ba smos te /
phyag rgya chen po'i dngos grub la sogs pa thams cad do / /
de thams cad sgrub pa de'i don du snying po gsungs pa'o / /
ci de 'ba' zhig gsungs sam zhe na / /
ye shes phyag rgyar yang dag ldan / /
zhes gsungs te /
de la phyag rgya chen po la sogs pas bsgrub pa la nges par sbyor ba'i bsgom pa ni ye shes kyi phyag rgya'o / /
de ston par byed pa'i sgra la yang nye bar gdags pas de skad ces bya ste /
a nu rA ga ya mi zhes gang bshad pa'o / /
'dod chags dam tshig ces grags te /
chos kyi 'dod pa yid du 'ong / /
de yi rjes grub rnal 'byor ni / /
rjes su chags pa zhes bshad do / /
zhes gsungs pa yin no / /
ye shes kyi phyag rgya nyid dam tshig ste /
thog ma dang tha ma med pa'i chos kyi dbyings su ro gcig pa'i ye shes la nges par sbyor ba'i tshul gyis gzung ba dang 'dzin pa'i rnam par rtog pa med pa'i phyir de dang yang dag par ldan pa ni bcings [(]ba [,]pa [)]ste /
ye shes kyi phyag rgya dang yang dag pa'i snying po ni yi ge hUM de ston par byed pa'am de skyed par byed pa'o / /
de nyid kyis na dam pa'o / /
gang gis bsod nams mi ldan pa / /
zhes bya ba ni dam pa'i chos spong ba'am /
mtshams med pa la sogs pa mi dge ba thams cad byed pa ni bsod nams mi ldan pa'o / /
de rnams kyang gang gi dngos grub thams cad rnyed par dka' ba ma yin par 'gyur ro / /
de bzhin dkyil 'khor ma zhugs pa / /
zhes bya ba ni dkyil 'khor du ji lta ba bzhin du ma zhugs te de dag kyang ngo / /
don yod pa ni 'bras bu yod pa'o / /
thogs pa med pa ni bzlog tu med pa'o / /
myur ba ni rings pa'o / /
mchog ni dam par gyur pa'o / /
thams cad ni ma lus pa ste dngos grub thams cad rnyed par dka' ba ma yin pa ste /
snying po gang zhig gsungs pa des don yod pa dang /
thogs pa med pa dang /
myur ba dang /
mchog gi dngos grub thams cad rnal 'byor pa rnams kyis dngos grub rdo rje sems dpa' la sogs par skyed par gyur pa de la de skad ces bya'o / /
bde ba chen po rdo rje che / /
gsang ba'i mchog ste dam tshig brtan / /
zhes bya ba ni bde ba chen po rdo rje gsang ba'i dkyil 'khor gyi dam tshig gi mchog ste bskyed pa'i rgyu'o / /
brtan pa ni mi shigs pa'o / /
dngos po thams cad bsgrub pa ni / /
zhes bya ba ni bum pa bzang po la sogs pa dngos po thams cad bsgrub pa'o / /
rtog pa thams cad myur 'grub byed / /
ces bya ba ni shes rab kyi pha rol tu phyin pa'i dum bur /
phyag rgya chen po la sogs pa'i tshul gyis rtogs pa gsungs pa dang /
gnyis par gang gsungs pa de rnams bsgrub pa ni yi ge hUM snying po'i tshul gyis bsgrub bo / /
thog mtha' med cing zhes bya ba la sogs pa la thog ma ni dang por skye ba'o / /
tha ma ni 'jig pa'o / /
'di la mi mnga' bas na thog mtha' med cing zhes bya ba ste /
thog ma dang tha ma'i bral ba dang /
da ltar byung ba'i ngo bo nyid kyis rtag tu bzhugs so zhes ston pa yin no / /
dang por byung zhes bya ba ni /
bskal pa bzang po la sogs pa'i dang por thog ma med pa'i tshul nyid kyis bzhugs pa yin pa'i phyir dang po byung ba'o / /
bsod nams thams cad cher mtho ba / /
zhes bya ba ni gtsang bar byed pas bsod nams te /
sdig pa'i dri ma thams cad 'khrud pas dag par byed do zhes bya ba'i tha tshig go / /
bsod nams kyang yin la thams cad kyang yin pas na bsod nams thams cad de 'jig rten dang 'jig rten las 'das pa'i bsod nams de thams cad ni chen po yang yin la mthon po yang yin pas na /
bsod nams thams cad cher ma thob ste /
bsod nams ma lus par skyes zhes bya ba'i tha tshig go / /
gzi can rnams kyi bde mchog phyir / /
zhes bya ba ni /
chos bdag med pa'i ye shes kyi snang bas bag chags dang bcas pa'i nyon mongs pa'i bud shing nges par bsreg pas na gzi can te /
gzi mdangs kyis 'bar ba'i byang chub sems dpa' rnams so / /
gzi can de rnams kyi rang gi ngang gis rnam par rtog pa med par byung ba sems dang sems las byung ba de ni bde ba yin te /
de'i don du gdul bya rnams kyi thar pa chen po bsgrub pa'i phyir zhes bya ba'i tha tshig go / /
'dod chags chen po rnam dag phyir / /
zhes bya ba de rnams kyi ni a nu rA ga ya mi zhes bya ba la sogs pa yin te /
rjes su chags pa sgom pa ste / /
thabs dang shes rab kyi ngo bo gsang ba'i dkyil 'khor gyi rang bzhin bcom ldan 'das rdo rje 'chang ba chen po yang dang yang mngon du bya'o zhes bya ba ni rjes su chags par bya'o zhes bya ba yin no zhes bya ba ni rnam par ston pa'i tshig ste /
de lta bu'i rnam pa zhes bya ba'i tha tshig go / /
ci bzhin zhes bya ba ni ci nus pa ste /
rang gi nus pas sam sngon gyi 'phen shugs kyis zhes bya ba'i tha tshig go / /
ye shes rab 'jug ces bya ba ni lhag pa'i rnal 'byor ni nges pa de ni ye shes te / /
de'i rab tu 'jug pa ni gsang ba'i dkyil 'khor bskyed de /
sems can thams cad dang thun mong du bya ba'o / /
des na a nu rA ga ya mi zhes / /
ji bzhin ye shes rab 'jug pas / /
zhes bya ba ni 'dis 'dul ba rnams la thun mong du bya ba'i phyir ro / /
nye ba'i snying po dang bcas snying po zhes bya ba ni /
nye ba'i snying po dang bcas pa'i snying po ni yi ge hUM ngo / /
de nyid ni dang po ste thog ma med pa'i tshul gyis bskal pa bzang po la sogs pa'i thog mar rgyun mi 'chad par bzhugs shing mtha' med pas na dang po'o / /
bskal thog ces bya ba ni bskal pa ni bzang po la sogs pa'i thog ma ste /
dang por bcom ldan 'das gsungs zhes bya ba la /
bcom ldan 'das rdo rje sems dpas gsungs shing bka' stsal pa ste /
a nu rA ga ya mi hUM zhes bya ba nye ba'i snying po dang bcas pa'i snying po gsungs so zhes bya ba'i tha tshig go / /
'dus par 'gyur zhes bya ba ni /
gcig tu tshogs par mdzad pa'o / /
phyung zhes bya ba ni bskyed par gyur pa ste /
phyogs bcu thams cad du 'gro ba sems can dang snod kyi 'jig rten bskyed par bya'o zhes bya ba'i tha tshig go / /
'di skad ston pa yin te sngon gyi sangs rgyas kyi zhing 'di chags pa'i gong na nam mkhar gyur pa nam mkha'i phyogs der /
bcom ldan 'das rdo rje sems dpa' nam mkha' thams cad la gnas pa'i rdo rje chen po'i gzhal yas khang na sna tshogs pad+ma la rdo rje lha mo'i tshogs dang bcas pa bzhugs te /
a nu rA ga ya mi hUM zhes gsungs par gyur pa yin no / /
de nas 'jig rten gyi khams gzhan na bzhugs pa'i de bzhin gshegs pa rnams 'dus par mdzad nas gshegs te /
byon nas sangs rgyas kyi zhing 'di'i sems can gyi 'jig rten dang bcas pa skyed par mdzad pa yin no / /
phyung zhing 'gro ba thams cad dang snod kyi 'jig rten sna tshogs te /
rgyu ba dang mi rgyu ba'i rang bzhin can skyed cing phyung bar gyur to / /
gtso bos dngos grub dris gyur pa / /
zhes bya ba ni sems can gyi khams de bskyed pa rdo rje sems dpa' la sogs pa ji ltar grub par 'gyur zhe na /
bcom ldan 'das rdo rje sems dpa' la dris pa yin no / /
ji ltar skad cig gis 'gro grub / /
sems dpa' chen po myur du smros / /
zhes bya ba ni ji ltar 'gro ba sems can gyi khams 'di rnams skad cig gis zhes bya ba bskyed pa'i rjes thogs nyid la rdo rje sems dpa' la sogs pa'i dngos grub tshe 'di nyid la myur du grub pa de lta bus sems can chen po myur du smros shig ces gtso bos dpal rdo rje sems dpa' la dris pa yin no zhes bya ba'i tha tshig go / /
de nas zhes bya ba la sogs pa ni /
de nas dris pa'i rjes thogs nyid la /
bcom ldan 'das rdo rje sems dpa' dang po'i dkyil 'khor de gsang ba'i dkyil 'khor dang por sems can thams cad gzhug pas /
byin gyis brlabs nas rgya che ba'i tshul can gyis /
sems can thams cad la so sor snang ba bskyed pa'i phyir /
gsang ba'i dkyil 'khor de bstan par mdzad pa yin no / /
de'i khyad par ji lta bu zhe na /
rdo rje kun mchog dam tshig ni / /
zhes bya ba gsungs te /
rdo rje kun ni de bzhin gshegs pa'i rigs kyis bsdus pa gnyis su med pa'i sems dang sems las byung ba'o / /
de rnams kyi dam tshig ni gsang ba'i dkyil 'khor de'o / /
de nas bsgrub pa ni rdo rje 'dzin pa nyid la sogs pa bskyed pa ni grub pa'o / /
cho ga ji lta ba ni /
ji ltar slob ma 'jug pa'i cho gas 'dir slob ma sgrub pa de bzhin du de rnams kyang ring por mi thogs par snod du rung bar bsgrubs pa'o / /
de nas zhes bya ba la sogs pa la de ltar ring por mi thogs par snod du byas pa'i sems can rnams la rdo rje sems dpa' nyid la sogs pa dngos grub kyi mchog bsgrub par 'gyur ba na /
de'i rjes thogs nyid la skyes shing byung ba'o / /
de phan chad ces bya ba ni sems can khams gsum na spyod pa thams cad do / /
ji bzhin las kyi rjes su 'gro / /
zhes bya ba ni sems can gang de dag gi las dkar po'am nag po'am /
'dres ma ji ltar byas pa de bzhin du las des bde 'gro la sogs par ji lta ba bzhin du nye bar 'gro bas na /
ji bzhin las kyi rjes su 'gro na /
rang gi las dang nyon mongs pa'i dbang las skyes zhes bya ba'i tha tshig go / /
rtag par sdig kun kun du spyod / /
ces bya ba ni /
rtag tu zhes bya ba ni nyin re'o / /
sdig pa kun ni srog gcod pa la sogs pa'o / /
kun du spyod pa ni byed pa ste /
des na rtag par sdig kun kun du spyad /
ces bya ba ste 'dis ni sems can sdig pa can mi dge ba kun du spyod pa yin no / /
ngan zhen ni dngos po ngan pa la chags shing zhen pa ste de nyid du mthas gtugs pa zhes bya ba'i tha tshig go / /
'dis ni sems can gyi tshogs gnyis pa gsungs pa yin no / /
le lo byas pa ni dge ba'i las la mi 'jug pa dang /
mi dge ba'i las la mi 'jug pa dang /
nor ba sogs pa la yang mi 'jug pa gang yin pa de ni ci yang mi byed pas na /
de ni 'dir le lo can zhes bya ba'o / /
'dis ni sems can gyi tshogs gsum pa gsungs pa yin no / /
da ni zhes pa ni da ltar te /
bshad ma thag pa'i sems can gyi tshogs gsum pa ni sems can gyi khams la gzigs pa'i 'jig rten gyi mgon po de bzhin gshegs pas bcom ldan 'das rdo rje 'chang chen po la dris par gyur pa ste /
'dri ba mdzad pa'o / /
ji ltar zhe na /
bcom ldan 'das 'o na ji ltar na zhes bya ba la sogs pa gsungs te /
bcom ldan 'das ni rdo rje 'chang chen po ji ltar zhes bya ba ni mi bzod pa'o / /
na zhes bya ba'i sgra ni rtog pa'o / /
'byin pa zhes bya ba ni sems can thams cad bskyed pa'o / /
dge ba thams cad kun du bskyed / /
ces bya ba ni /
dge ba ni bsod nams so / /
thams cad ni ma lus pa'o / /
kun du bskyed pa ni bskyed par gyur pa'o / /
'di skad ston pa yin te /
gal te bcom ldan 'das rdo rje sems dpa' sems can thams cad skyed par mdzad na /
bsod nams thams cad bskyed par gyur na /
de'i yongs su dag pa nyid kyis sems can dag par gyur na /
de lta bur mi snang ngo / /
de bas na ci zhig tu nges she na sems can gyi phung po nye bar nges pas na bcom ldan 'das ni skyed pa po ma yin no / /
de rnams kyi ni tshig gsan nas / /
zhes bya ba ni de rnams kyis dris pa'i tshig gsan nas so / /
tshig ni 'di skad du gsungs pa yin zhes bya ba ni gsungs par 'gyur ba'o / /
ci zhig gsungs she na / /
rdo rje 'dzin ces bya ba la sogs pa ste /
rdo rje 'dzin ni rdo rje 'chang ngo / /
rgyu ba dang mi rgyu ba'i dngos po thams cad sprul pas na kun byed do / /
skyed par byed pa yin pas na 'byin pa'o / /
yang ci zhig gsungs she na /
las kyi 'ching ba lhod gyur pa / /
zhes bya ba gsungs te /
'di dag mi dge ba la 'jug pa las kyang dge ba la 'jug par byed la /
dge ba la zhugs pa las kyang mi dge ba la 'jug par 'gyur la /
la la ni dge ba dang mi dge ba gnyi ga la 'jug pa'am /
ci yang mi byed pa dag kyang yod do / /
de bas na 'di dag ni 'dres mar spyod pa yin gyi /
'di rnams kyi las kyi mtha' dge ba dang /
mi dge ba'i tshul gcig tu nges par bstan par gyur pa ni ma yin no / /
de bas na 'di rnams rnam pa gsum du gyur pa la /
nga ni lung 'bogs pa tsam gyi tshul gyis 'di rnams kyi 'byin pa po yin gyi /
rnam pa thams cad nas thams cad du skyed par byed pa ni ma yin no / /
gal te thams cad nas thams cad du skyed pa po yin par gyur na ni /
de'i tshe thams cad bde ba nyid du 'gyur ba yin no / /
de'i tshig de zhes bya ba la sogs pa ni go bar zad do / /
shin tu chags pa rnams dag phyir / /
zhes bya ba ni /
lhag par chags pas na shin tu chags pa ste /
chos bdag med pa'i 'dod chags dang /
dmigs pa med pa'i thugs rje chen po dang /
de'i rgyu mthun pa las byung ba'i dpal rdo rje sems dpa'i gsang ba'i dkyil 'khor rnam par dag pa'i gsang ba'i dkyil 'khor gzugs brnyan dang 'dra bar rtogs pa'o / /
yang na chos bdag med pa dngos po med pa'i ngo bo nyid rtogs par byed pa'i gdul bya rnams te de'i don to / /
kun mchog cho ga rgyas pa ni / /
zhes bya ba ni thams cad kyi mchog tu gyur pa gsang ba'i dkyil 'khor bsgrub pa'i rgyun te thams cad kyi mchog tu gyur pa'i cho ga rgyas pa de bka' stsol cig ces gsol ba btab bo / /
'di skad ston pa yin te / /
gal te las kyi 'ching ba lhod pas 'gro ba'i tshogs rnam pa gsum skye bar 'gyur la /
'ching ba dam po ni tshul gcig pa nyid du 'gyur ba de bas na shin tu chags pa nyid thob par bya ba'i phyir gsang ba'i dkyil 'khor gyi cho ga rgyas par bshad pa gang gis sems can de rnams shin tu chags pa rnam par dag pa thob par byed pas bsam pa shin tu brtan pa'i las kyi phyir mi ldog pa'i go 'phang rtogs pa nyid du gyur pa'o / /
de nas zhes bya ba la sogs pa la de nas zhes bya ba'i sgra ni de ma thag ston par byed pa'i tshig ste /
bcom ldan 'das rdo rje 'chang ba la de bzhin gshegs pa thams cad kyis gsol ba btab pa'i rjes thogs nyid la bcom ldan 'das rdo rje 'chang chen pos bka' stsal pa yin no / /
dngos grub thams cad stsol ba ni gsang ba'i dkyil 'khor gyi dngos grub thams cad stsol ba'o / /
bde ba chen po'i rdo rje gsang ba'i dang po'i rtog pa thams cad ces bya ba ni bde ba chen po'i bdag nyid ni bde ba chen po ste /
de'i rdo rje gsang ba yin pas na bde ba chen po rdo rje gsang ba yin no / /
de nyid dang po ste /
bskal pa bzang po la sogs pa'i thog ma nyid du gnas pas na bde ba chen po'i rdo rje gsang ba dang po ste /
bcom ldan 'das rdo rje sems dpa'i gsang ba'i dkyil 'khor ro / /
gnyis su med pa'i ye shes las byung bas na mchog dam pa ste /
bcom ldan 'das rdo rje gsang bas gsungs so / /
dngos grub thams cad stsol ba 'ba' zhig tu ma zad kyi /
rtog pa kun gyi bde ba che /
rdo rje gsang bas bka' stsal to / /
zhes bya ba ste / /
yi ge hUM gi rang bzhin can gyi rtog pa thams cad gsungs so zhes bya bar sbyar ro / /
rang bzhin ji lta ba bzhin du dpa' bo zhes bya ba gsungs te /
gdul bya'i skye bo rnams kyi don bskyed par bya ba'i phyir /
stsol bzhin pa'i tshul gyis 'jigs pa med par rtag tu bzhugs pa'i phyir / /
yi ge hUM gi snying po 'di ni dpa' bo'o / /
de lta bu'i snying po dpa' bo de'i rtog pa 'di yang ji lta bu gzhan yin zhe na /
dkyil 'khor la sogs pa cho ga zhes bya ba gsungs so / /
cho ga chen po de nyid rnam par dbye ba ni sna tshogs zhes bya ba la sogs pa smos pa yin te /
dngos po thams cad kyi bdag nyid can yin pas na sna tshogs so / /
'jig rten las 'das pa'i sbyor ba ni rgyud phyi ma ste /
de dang lhan cig gnas pas na phyi ma'i rgyud dang bcas pa zhes bya ba yin no / /
dngos grub thams cad rab grub byed / /
ces bya ba ni /
sems can rnams kyi 'jig rten dang 'jig rten las 'das pa'i dngos grub thams cad bskyed cing /
rdzogs par byed pas na /
dngos grub thams cad rab grub byed /
ces so / /
de nyid ci'i phyir /
rdo rje 'chang ba'i snying po'i rtog pa gsung bar mdzad ce na /
'jig rten thams cad ces bya ba la sogs pa smos te /
thams cad kyang yin la /
'jig rten yang yin pas na /
'jig rten thams cad de /
sems can gyi 'jig rten no / /
de'i khams chen po ni snod kyi 'jig rten te /
phyogs bcu na sangs rgyas bzhugs pa dang /
sangs rgyas mi bzhugs pa'i zhing khams so / /
de'i rdul phra rab ji snyed yod pa de dang mnyam pa'i sems can rnams zhes bya ba yi ge hUM gi rang bzhin nam mkha' dang mnyam pas rgya che ba /
sangs rgyas nyid du grub pa la sogs pas bde ba dam pa nyid du 'gyur ro zhes te /
bde ba yang yin la dam pa yang yin pas na dam pa nyid bde ba dam pa ste /
sangs rgyas pa'i bde ba chen po thams cad do / /
de'i ngo bor gyur pas ni bde ba dam pa nyid do / /
gyur pa ni thob pa'o zhes nges par byas pa'o / /
'di skad ston pa yin te snying po 'dis 'jig rten gyi khams thams cad kyi rdul phra rab dang mnyam pa'i sems can rnams sangs rgyas nyid la sogs pa'i dngos grub kyi skal ba bzang po la sogs pa'i dang por grub pa yin te /
de bas na snying po 'di ni dngos grub kyi dam pa bskyed pa yin no zhes nges pa bskyed nas /
bcom ldan 'das rdo rje sems dpa' de bzhin gshegs pas gsol ba btab pa'i tshig gsan nas rtog pa gsungs pa yin te /
'jig rten thams cad sangs rgyas nyid grub par bya ba'i phyir ro / /
de ltar /
bde ba chen po rab grub phyir / /
zhes bya ba nas brtsams te /
bde ba dam pa nyid du 'gyur / /
zhes bya ba'i bar gyi bshad pas dkyil 'khor gyi rgyal po mchog ces bya ba'i ting nge 'dzin gnyis pa gsungs pa yin no / /
de nas bsdu ba sngon du 'gro ba ni gsum pa yin par shes par bya'o / /
da ni dam tshig dang dbang bskur ba thob pa rnams kyis bzlas brjod dang /
bsgom pa bya'o zhes don bstan par bya ba'i phyir de nas de bzhin gshegs pa de rnams zhes bya ba la sogs pa slob dpon gyi las kyi cho ga dang /
slob ma 'jug pa la sogs pa'i cho ga gsungs pa yin no / /
de nas zhes bya ba'i sgra ni snga ma bzhin no / /
de ltar de bzhin gshegs pa thams cad kyis gsol ba btab pa dang /
bcom ldan 'das rdo rje sems dpas bskal pa bzang po la sogs pa'i thog mar sems can thams cad la sangs rgyas nyid du grub pa la sogs pa'i rtog pa gsungs pa'i rjes thogs nyid la'o / /
bde bar gshegs pa de rnams zhes bya ba ni go sla'o / /
dang po'i dkyil 'khor bsgrub par stsol / /
zhes bya ba ni dang po ni bcom ldan 'das rdo rje sems dpa' ni dkyil 'khor gyi dngos grub stsol bas na dngos grub ste /
dkyil 'khor gyi dngos grub stsol ba la de bzhin gshegs pas gsol ba btab pa yin no / /
ci chags pa dang bral ba'i gdul bya rnams kyi phyir chags pa med par bstan par bya ba'am zhes bya ba ni /
nyan thos dang /
rang sangs rgyas kyi mya ngan las 'das pa ni chags pa dang bral ba'o / /
nyan thos dang rang sangs rgyas kyi byang chub 'dir 'dul zhing rab tu 'jog pas na de'i gdul bya'o / /
ci chags pa dang bral bas 'dul ba gang yin pa de la chags pa dang bral bas 'dul zhing don du gnyer ba de'i ched du chags pa med par so sor thar pa'i sdom pa bstan par bya ba'i phyir /
sprul pa'i sku des 'dul ba rnams kyi phyir /
bslab pa dang bcas par bya ba'am zhes pa ste /
mdo sde'i tshul bstan par bya ba'am zhes bya ba'i tha tshig go / /
'dod chags thams cad ces bya ba la sogs pa la /
'dod chags kyang yin la thams cad kyang yin pas na 'dod chags thams cad de rigs lnga'i lha rnams bsgom pas 'dul ba rnams so / /
de'i rnam par dag pa ni gzung ba dang /
'dzin pa'i rtog pa dang bral ba nyid kyis rigs lngar rtogs pa'o / /
de'i don du rdo rje 'chang chen pos gsungs shig ces /
de bzhin gshegs pas bcom ldan 'das rdo rje sems dpa' nyid kyi thugs kyi bya ba gsol ba btab pa yin no / /
de la nyid kyi thugs kyi bya ba ni /
bcom ldan 'das rdo rje sems dpa' ni gsang ba'i dkyil 'khor gyi tshul gyis sems can gyi don mdzad pa'o / /
de nas bcom ldan 'das kyis dkyil 'khor brtag par mdzad do zhes bya bar sbyar ro / /
de nas de bzhin gshegs pa thams cad kyis gsol ba btab pa'i tshig gi rjes thogs nyid la bcom ldan 'das rdo rje sems dpas rdo rje'i glu gsungs so zhes bya ba ste /
rdo rje'i glu len cing dkyil 'khor te /
gsang ba'i dkyil 'khor brtag par mdzad pa ni /
yongs su brtag par mdzad pa ste /
dkyil 'khor bri ba'i cho ga gsungs pa'o zhes bya ba'i tha tshig go / /
da ni rdo rje glu ste /
rjes su chags pa zhes bya ba la sogs pa gsungs pa yin te /
rjes su chags pa yang yin la thams cad kyang yin pas na rjes su chags pa thams cad de /
rdo rje sems dpa' la sogs pa'i sngags bsgrub pa'i sbyor ba'o / /
des bskyed pa'i bde ba ni rjes su chags pa thams cad kyis bskyed pa'i bde ba'o / /
des yid mchog tu bde bar gyur pa ni rjes su chags pa thams cad kyi bde ba dam pa yin no / /
de rnams 'byung ba'i rgyu ni khyed gnyis yin pas na bskyed pa'i rgyu'o / /
ji ltar zhe na /
rab dga' ba zhes bya ba la sogs pa smos te /
gang gi phyir khyed ni rab tu dga' ba yin zhing 'gro ba ste /
sems can rnams kyi bde ba chen po brtan zhing mtho bar byed pa zhes bya ba ni bde ba chen po ste /
gnyis su med pa'i ye shes kyi brtan pa ni rdo rje ltar mi phyed pa'o / /
de mdzad pas na brtan zhing mtho bar mdzad pa'o / /
bdag kyang der mdzod ces bya ba ni ji ltar khyed ni de rnams kyi brtan zhing mtho bar mdzad pa de bzhin du bdag kyang brtan zhing mtho bar mdzad pa de bzhin du mdzod cig pa'o /
rdo rje sems dpa'i gsang ba'i dkyil 'khor la rings shing myur bar grub pa nyid du phyogs shing mngon du gyur par mdzod cig ces pa [(]te[,]ste[)] /
slob dpon de lta bu'i glu len zhing rtag pas rdo rje sems dpa'i gsang ba'i dkyil 'khor bri bar bya'o zhes bya ba'i tha tshig go / /
dkyil 'khor chen po'i tshul gyis ni / /
dang po'i dkyil 'khor bstan par bya / /
zhes bya ba ni /
dpal rdo rje sems dpa'i dkyil 'khor chen po'i dbyibs ltar /
dkyil 'khor 'di thams cad bri bar bya'o / /
phyag na rdo rje thams cad du / /
rdo rje lha mo la sogs tshogs / /
zhes bya ba ni /
'dir khyad par ni 'di yin te /
thams cad dkyil 'khor chen po dang 'dra ba las 'dir rdo rje yid las byung ba nas rdo rje 'bebs pa'i bar du thams cad bud med kyi cha lugs 'dzin par bya'o / /
de ltar rdo rje'i glu len cing dkyil 'khor bris nas dkyil 'khor bri bar bya'o / /
ji ltar zhe na /
cho ga gzhan du zhes bya ba gsungs te /
ji ltar sngar bshad pa'i rdo rje sems dpa'i rnal 'byor chen po byas la /
rang gi snying pos lha rnams dgod par bya'o / /
de la snying po ni 'di dag yin te /
a nu rA ga ya maM hUM zhes bya ba ni bcom ldan 'das kyi'o / /
hUM badzra dr-iSh+Ti sa ma ke ma Ta /
hUM badzra kI li kI li hUM /
hUM sma ra Ta badzri Ni ban+d+ha /
hUM tu Sh+ya badzra Ni hUM zhes bya ba ni /
rdo rje yid las byung ba la sogs pa'o / /
rdo rje mtshon cha ma la sogs pa dang /
rdo rje sbrang rtsi ma la sogs pa'i snying po ni dkyil 'khor chen po las gsungs pa yin no / /
rdo rje lcags kyu ma la sogs pa ni de bzhin gshegs pa'i dkyil 'khor las gsungs pa'i snying po rnams yin par shes par bya'o / /
de nas sgo dbye ba byas la mchod yon dbul bar bya'o / /
de nas bum pa la sogs pas dkyil 'khor thams cad yang dag par mchod la /
dkyil 'khor chen po las bshad pa'i tshul du bdag nyid rgyan gyis brgyan la /
sngon du spyod pa byas shing sems rtse gcig pa thob pa'i rdo rje snyems ma'i lha mo'i sbyor ba dang ldan pa'i gzungs ma g.yas pa'i khu tshur gyis rdo rje dril bu thogs pa dang bcas pas snyems pa byas shing lag pa g.yon pa na dang po'i rdo rje thogs pa blangs la 'dzin pa'i tshul gyis rdo rje dang bcas pa'i rdo rje snyems ma mchog gi phyag rgyas bdag nyid 'jug par bya ba ni /
bcom ldan 'das rdo rje sems dpa'i phyag rgya chen po rdo rje dril bu dang bcas pa bcings la lag pa g.yas pas ji skad du bshad pa'i gzungs ma blangs nas bzung ba'i tshul gyis badzra badzra zhes bya ba dang /
sngar bshad pa'i tshul gyis rdo rje'i glu zlos shing de bzhin du /
slob dpon bdag nyid 'jug par bya'o / /
zhugs pa zhes bya ba la sogs pa la de ltar dkyil 'khor du zhugs nas skor ba lan gsum byas te /
bcom ldan 'das phyag na rdo rje'i spyan sngar 'dug la hUM zhes bya ba la sogs pas de kho na nyid dang /
gsang ba brjod la sngar bshad pa'i cho ga thams cad bya'o / /
de ltar sngar bshad pa'i cho ga rgyas par rdzogs par byas nas /
dbang bskur ba thams cad kyis bdag nyid ji lta ba bzhin du /
dbang bskur la dngos grub kyi rdo rje'i brtul zhugs blangs nas mchod pa thams cad kyis mchod de /
de kho na nyid kyis rdo rje bzung zhing chos kyi dril bu dkrol la /
dam tshig gi phyag rgya chen por byin gyis brlabs nas rjes su gnang ba dang /
lung bstan pa dang /
snying po dang phyag rgya bzhi'i ye shes bcom ldan 'das la blangs nas /
bdag la byin gyis brlab pa la sogs pa byas la /
rang gi rdo rje ming nas brjod pa yang byas nas /
dkyil 'khor rdo rjes bsgrub par bya'o / /
de nas bsdu ba dang /
mtshan brgya rtsa brgyad pas bstod par byas la /
snga ma bzhin du dkyil 'khor chen po las bshad pa'i cho gas /
bcom ldan 'das 'khor dang bcas pa dkyil 'khor du gzhug par bya'o / /
de nas dkyil 'khor chen po las bshad pa'i cho ga thams cad rjes su spyad la /
rdo rje slob dpon rab tu dga' ba'i rdo rje'i dam tshig gi phyag rgyas rjes su zhugs pa de bzhin du de kho na nyid chen po 'byung bas rjes su bskul te / /
rang gi cho ga thams cad rjes su spyad pa la /
srid pa'i bde ba rnam dag phyir / /
zhes bya ba la sogs pa slob ma gzhug pa'i phyir /
bka' mnos la phyir 'byung bar bya'o / /
slob dpon gyi las kyi cho ga rdzogs so / /
slob ma gzhug par bya'o zhes bya ba ni /
dkyil 'khor chen po las bshad pa'i cho ga nyid kyis /
rab tu dga' ba'i rdo rje'i dam tshig gis slob ma gzhug par bya'o / /
de nas de bzhin du las kyi cho ga thams cad rdzogs par bya'o / /
'dir yang rang nyid 'jug pas dkyil 'khor du 'jug par 'gyur ro zhes bya ba ni /
ji ltar dkyil 'khor du rang nyid 'jug pas /
dkyil 'khor du 'jug par 'gyur ba de bzhin du 'dir yang 'jug par 'gyur ro zhes ston to / /
rdo rje slob dpon thams cad ces bya ba ni /
dkyil 'khor gyi slob dpon thams cad do / /
phyag rgya thams cad kyi bdag po zhes bya ba ni /
dkyil 'khor gyi mtshan ma thams cad kyi bdag po'o / /
dam tshig thams cad shes pa zhes bya ba ni /
dam tshig thams cad ni dkyil 'khor gyi dam tshig thams cad de /
de shes pas na dam tshig thams cad shes pa'o / /
de yang dam tshig gi dkyil 'khor gyi slob dpon zhes bya ba'i tha tshig go / /
thams cad tshar gcod pa dang /
phan 'dogs par nus pa zhes bya ba ni /
las kyi phyag rgya thams cad kyi dkyil 'khor gyi slob dpon gyi tshul gyis sems can thams cad la tshar gcod pa dang /
phan 'dogs par nus pa'o / /
ji ltar na de ltar 'gyur zhe na /
dngos grub thams cad ces bya ba la sogs pa smos te /
gang gi phyir dngos grub thams cad phun sum tshogs pa'i ye shes kyi las skad cig gis byed pa nyid du /
bcom ldan 'das kyis byin gyis brlabs pa mdzad pa der dngos grub thams cad de /
rdo rje sems dpa' la sogs pa'i dngos grub bsgrub pa des /
'jig rten dang 'jig rten las 'das pa'i 'byor pa thams cad phun sum tshogs pa'i ye shes te las gang gis byed pa ste /
sems can gyi don gyi bya ba dang /
sangs rgyas kyi mchod pa la sogs pa'i tshul de dag gi dngos grub thams cad ni ye shes phun sum tshogs pa'i las te /
de byed pas na dngos grub thams cad kyi phun sum tshogs pa'i ye shes kyi las byed pa'o / /
skad cig nyid kyis zhes bya ba ni /
bcom ldan 'das rdo rje sems dpas dus gzhan du byin gyis brlabs par mdzad pa ma yin gyi /
rigs lnga'i dngos grub kyi bya ba byed par mdzad do zhes bya ba'i tha tshig go / /
ji ltar zhe na /
rang nyid 'jug pa nyid kyis zhes bya ba gsungs te /
'jug pa tsam zhes smos pas ni dbang bskur ba dgar ba yin te /
des ni shin tu yang byin gyis rlob par mdzad do zhes ston to / /
slob dpon ma yin pa yang zhes bya ba ni dkyil 'khor 'dir ma zhugs pa'o / /
de ci'i phyir zhe na zhes bya ba ni rgyu ci'i phyir slob dpon ma yin zhing dkyil 'khor du ma zhugs pa dag la yang bcom ldan 'das de ltar byin gyi rlob par mdzad ce na /
'di ltar zhes bya ba la sogs pa gsungs te /
'di ltar zhes bya ba rnam pa 'dis rang nyid dkyil 'khor du 'jug par byed pa dang /
gang gi phyir bcom ldan 'das rdo rje sems dpa' nges par rang gi dam tshig gis zhes pa dkyil 'khor du 'jug pa'i rang gi dam tshig gi cho ga 'dis rdo rje slob dpon du gyur nas so / /
slob dpon 'jug pa ni zhes bya ba ni zhugs nas dbab pa la sogs pa'i cho ga thams cad byed du 'jug pa'o / /
snying po 'di yang byin gyis brlabs kyis zhes bya ba ni hUM gi mthus dkyil 'khor du ma zhugs pa la yang 'jig rten dang 'jig rten las 'das pa'i dkyil 'khor thams cad du 'jug pa'o / /
rdo rje slob dpon thams cad ces bya ba ni /
rdo rje sems dpa'i dkyil 'khor gyi slob dpon du hUM zhes bya ba lan cig bzlas pas kyang 'grub pa'o / /
mi sod pa zhes bya ba ni rdo rje la sogs pas kyang bcom par mi nus pa'o / /
mi tshugs pa zhes bya ba ni zil gyis mnan par mi nus pa'o /
thams cad byed ces bya ba ni snga ma bzhin no / /
nam mkha' la sogs pa las a la sogs pa'i yi ge thams cad nas sna tshogs ston cing mngon par 'dod pa'i don gsal bar byed pa'i lus kyis thams cad mthong ngo zhes bya ba ni 'das pa dang /
ma 'ongs pa dang /
da ltar byung ba'i mngon par 'dod pa'i dngos po thams cad yi ges gsal bar byas nas mig gis mthong ba'o / /
thos zhes bya ba ni rna bas so / /
rig ces bya ba ni yid kyi rnam par shes pas so / /
shes zhes bya ba ni bsam pa'i rang bzhin gyi shes pas nges par 'dzin pa'o / /
dngos po thams cad ces bya ba ni gsang ba'i dkyil 'khor la sogs pa'i tshul lo / /
de bzhin gshegs pa ni rnam par snang mdzad la sogs pa'o / /
rdo rje 'chang chen po ni rdo rje sems dpa' la sogs pa'i byang chub sems dpa' dang bcas par 'dus par mdzad nas gsol pa'o / /
yongs su sbyang ba'i don ni ma yin no zhes bya ba la sogs pa la /
ji ltar dkyil 'khor chen po bsgrub pa ni dbang bskur bar byed pa ltar ni ma yin te /
sangs rgyas dang byang chub sems dpa' de nyid bsgrub par gsol ba'o / /
de bzhin gshegs pa rnams rnam par dag pa dang gdul bar bya ba'i phyir bgegs mdzad pa dang /
sdug bsngal skyed par mdzad pa de bzhin du gsang ba'i dkyil 'khor du rang nyid zhugs pa /
dkyil 'khor du ma zhugs pa'i slob dpon la yang de ltar mdzad pa ma yin no / /
bcom ldan 'das zhes bya ba la sogs pa la /
de bzhin gshegs pa rnams de la bgegs mi mdzad par ma zad kyi /
bcom ldan 'das bde ba chen po rdo rje 'chang shin tu brtan pa'i sems rtse gcig pa mngon du 'gyur zhing /
shin tu dgyes pa ni sgrub pa po'i ting nge 'dzin gyis yang dag pa'i tshul gyis mngon du bya'o / /
rjes su chags pa ni sgrub pa po rang gi dngos grub rdzogs par mdzad pa la thugs rtse gcig pa'o / /
shin tu rgyas pa ni ting nge 'dzin gyi stobs kyis sgrub pa pos bdag nyid kyi ngor bya'o / /
dngos grub thams cad ni ji skad bshad pa rnams so / /
phun sum tshogs pa thams cad dang ye shes thams cad dang /
las thams cad ni ji skad du bshad pa rnams sgrub par mdzad pa yin no / /
ji ltar sgrub par mdzad ce na /
gdon mi za bar grub pa zhes bya bas so / /
dus ring pos sam zhe na /
ma yin te myur du zhes bya bas so / /
'on kyang zhes bya ba la sogs pa la rang nyid zhugs pa tsam gyis de lta bu la sogs pa'i dngos grub de la gsol bar mdzad pa de 'ba' zhig tu ma zad kyi /
gsang ba'i dkyil 'khor slob dpon gang gis dkyil 'khor bri ba'am /
de'i gsang ba'i dkyil 'khor 'drir bcug gam gsang ba'i dkyil 'khor gyi rtog pa lan cig brjod pa'am /
gzhung dang don gyi rang bzhin 'dzin pa des bsgrubs na'ang zhes bya ba ni bsgrubs pa 'ba' zhig la gsol bar ma zad kyi 'on kyang ma bsgrubs pa la yang ngo / /
dkyil 'khor ma zhugs na yang zhes bya ba ni klog pa dang 'dzin pa'i nus pas dngos grub thams cad dang bcas pa'i mchog gi dngos grub 'byung bar 'gyur ro / /
dngos grub kyang yin la thams cad kyang de nyid yin pas dngos grub thams cad de /
phyag rgya chen po la sogs pa'i dngos grub thams cad do / /
de rnams dang bcas pa'i mchog gi dngos grub ni rdo rje 'chang ba chen po nyid la sogs pa thob pa'o / /
skye ba 'di nyid la zhes bya ba ni skye ba gang la des gsang ba'i rtog pa 'di lan cig brjod pa'am /
'dzin pa'i skye ba de nyid la ji ltar 'dod pa'i dngos grub thams cad dang bcas pa'i mchog gi dngos grub thob pa yin no / /
gzhung 'dis ni skye ba brgyud pas goms pa'i rnal 'byor gang lhan cig tu brjod pa'am /
'dzin pa de nyid skye ba 'di la mchog gi dngos grub sgrub par byed pa yin te /
gzhan ni ma yin no zhes bstan to / /
de ci'i phyir zhe na zhes bya ba ni /
rgyu gang gi phyir te dge ba'i rtsa ba yongs su smin pas gang zhig nyan pa dang 'dzin pa de /
tshe 'di nyid du mchog gi dngos grub sgrub par byed pa yin te /
gzhan ni ma yin no zhes bstan pa'i phyir / /
'di lta ste zhes bya ba la sogs pa gsungs te /
gang gi phyir yi ge hUM gi rtog pa 'dis gang zag khyad par can de la 'dod pa'i dngos grub rdzogs par byed pas /
gdon mi za ba dang thogs pa med pa'o / /
ci'i phyir gdon mi za ba dang /
thogs pa med pa yin zhe na /
bdag ces bya ba la gang gi phyir rdo rje 'chang bdag dang /
de bzhin gshegs pa thams cad kyis kyang 'di la bar gcod byed par nus pa ma yin no / /
de nyid ci'i phyir zhe na /
thams cad rjes su chags pa nyid kyi phyir zhes bya ba smos te /
thams cad kyang yin la rjes su chags pa yang de nyid yin pas na thams cad rjes su chags pa zhes bya ste /
sems rtse gcig pa'i rang bzhin gyis shin tu rnal 'byor dang ldan pa'i phyir zhes bya ba'i don to / /
sangs rgyas kyi byang chub kyang rjes su chags pa las kyang byung ba yin no zhes bya ba ni de bzhin gshegs pa la sogs pa'i rang bzhin gyi sems rtse gcig pa nyid kyi mtshan nyid kyis rjes su chags pa des mnyam pa med pa'i sangs rgyas kyi rnal 'byor rnams las 'byung bar 'gyur na /
dngos grub gzhan yang 'byung bar mi 'gyur ba ma yin te /
'on kyang 'byung ba yin zhes bstan pa yin no / /
rjes su chags pa 'byung zhes bya ba bstan pa'i phyir 'dod pa bstan pa zhes bya ba la sogs pa gsungs te /
'dod pa bstan pa ni sangs rgyas nyid la sogs pa 'dod pa'i bsam pa bstan pas shin tu rnal 'byor gyi mtshan nyid can gyi rjes su chags pa de 'byung ba yin gyi gzhan du ma yin no / /
'dod pa bstan pa de la ci dgos zhes rnam par rtog pa de bsal ba'i phyir de mi 'dod pas ji ltar zhes bya ba la sogs pa gsungs te /
shin tu rnal 'byor gyi rang bzhin rjes su chags pa de mi 'dod na ji ltar 'byung bar 'gyur zhes sbyar ro / /
ji ltar zhes bya ba ni yun ring pos zhes bya ba'i don to / /
mchog ni phul du 'byung ba'o / /
bde ba chen po la sogs pa'i go 'phang thams cad ces bya ba la /
bde ba chen po ni rdo rje sems dpa' ste /
rdo rje yid las byung ba la sogs pa gang la de nyid thog mar yod pa de nyid du bde ba chen po la sogs pa'i go 'phang ngo / /
thams cad kyang yin la go 'phang yang de nyid yin pas thams cad kyi go 'phang ngo / /
bde ba chen po la sogs pa yang yin la thams cad kyi go 'phang yang yin pas na bde ba chen po la sogs pa thams cad kyi go 'phang ngo / /
grub na zhes bya ba la sogs pa la shin tu rnal 'byor gyi mtshan nyid can gyi de bzhin gshegs pa la sogs pa'i bsgom pas grub pa'i rnal 'byor la'o / /
ni'i sgra ni nges par gzung bas te grub pa po kho na la'o / /
bde ba chen po ni thar pa chen po'o / /
gsang ba chen po ni phyag rgya chen po ste /
snying po 'di dag skad cig ma gcig gis ster bar byed pas na /
bde ba chen po dang /
rdo rje chags pa skad cig ma gcig la ster ba'o / /
de gang yin zhe na /
sgrub pa'i dam tshig 'di yin te / /
zhes bya bas ni bsgrub par bya bas bsgrub pa ste /
bde ba chen po dang chags pa chen po ste /
rdzogs par bya'o zhes bya ba'i don to / /
bsgrub pa'i dam tshig ni sgrub pa'i dam tshig ste rgyu'o / /
de yang shin tu rnal 'byor gyi mtshan nyid do / /
'di ni kun gyis 'da' bar dka' / /
zhes bya ba ni shin tu rnal 'byor gyi rang bzhin sgrub pa'i dam tshig 'di de bzhin gshegs pa thams cad kyi tshul gang gis kyang 'da' bar mi spyod pas na 'da' bar dka' ba yin no / /
sdig pa chen po byed pa dang / /
de bzhin dkyil 'khor ma mthong ba / /
zhes bya ba ni gang zhig dam pa'i chos spangs pa dang /
mtshams med pa la sogs pa'i sdig pa chen po byed pa dang /
gang zhig dkyil 'khor la ma zhugs pa de rnams kyang shin tu rnal 'byor gyi mtshan nyid can gyis bsgrub pa'i dam tshig 'dis dpal rdo rje sems dpa' la sogs pa bsgrub pa yin no / /
dngos grub gang gis 'grub ce na /
mchog gi dngos grub ces bya ba ni rang gi phyi ma'i mtha' la ston pa'i rdo rje sems dpa' la sogs pa'i dngos grub kyi'o / /
ni'i sgra ni nges par gzung ba'o / /
mchog gi dngos grub kyis ji ltar 'grub ce na /
lan cig bzlas pas sdig pa sbyang bas zhes bya ba ni shin tu rnal 'byor 'dis /
rdo rje 'chang ba chen po lan cig bzlas pas rnal 'byor pa la dam pa'i chos spangs pa la sogs pa'i rang bzhin gyi sdig pa sbyang bar mdzad pa yin no / /
sdig pa sbyang ba'i rgyu lan cig gi bzlas pas des mchog gi sgrub pa yin no / /
rtog pa gsungs pa zhes bya ba ni dpal rdo rje sems dpa' 'am de bzhin gshegs pa la sogs pa gzhan gyis rang rang gi brtag pa rnam pa gsum zhal bzhi dang /
phyag brgyad pa la sogs pa'i phyag rgya chen po'i khyad par dpal rdo rje sems dpa' la sogs pa rnams kyis gang gsungs pa'i rtog pa rnams las gsungs pa de rang gi yid kyis 'dod pa'i gzugs brnyan rjes su dran pa'i sgom pa ni phyag rgya chen po'i khyad par bsgoms pa rnams kyis snying po yi ge hUM brjod pa'am /
glegs bam zhes bya ba ni dpal mchog dang po'i glegs bam mdun du bzhag nas / /
der bcom ldan 'das spyan drangs te bsgoms na de yang 'grub par 'gyur ro / /
de ci'i phyir zhe na /
thams cad nyid kyi phyir zhes bya ba la /
bcom ldan 'das de nyid dam tshig chen po'i de kho na nyid la sogs pa'i rtog pa las gsungs pa'i phyag rgya chen po'i gzugs yi ge hUM dang glegs bam gyi tshul du bzhugs pa rnams kyi de'i phyir /
thams cad nyid kyi bdag po 'grub / /
ces bya ba ni /
gang la zhes bya ba la sogs pa la sgrub pa po gang la gzugs brnyan nam / /
glegs bam med pa na de'i snying po yi ge hUM /
ras sam rtsig pa la bris nas bsgrub pa ni sngon du bsnyen pa byas shing bzlas pa dang /
bsgom pa dag gis phyag rgya chen po la sogs pa bsgrub par bya'o / /
gang gis yi ge hUM bri zhe na /
bdag gis zhes bya ba ni bdag gis yi ge hUM bris nas /
bdag nyid phyag rgya chen po la sogs pa bsgrub par bya ba yin no / /
'di gang gis gsungs she na /
don yod cing thogs pa med pa'i dngos grub can bcom ldan 'das rdo rje 'chang chen pos gsungs pa yin no / /
de nas zhes bya ba la sogs pa gsungs pa la gal te /
slob dpon gang zhig gsang ba'i rtog pa 'di dang /
dkyil 'khor chen po la sogs pa'i rtog pa rnams sgrub par 'dod na /
de'i gsang ba'i dkyil 'khor 'di la thig gdab par bya ste /
ji lta ba bzhin du dpal rdo rje sems dpa' la sogs pa'i mtshan ma'i phyag rgya rnams bris nas /
dpal rdo rje sems dpa' la sogs pa'i gnas rnams su bri bar bya'o / /
de sgo dbye ba byas pa la bum pa la sogs pa rnams kyi dkyil 'khor thams cad yang dag par mchod de /
cho ga ji lta ba bzhin du dang po'i rdo rje bcings nas rang nyid 'jug par bya'o / /
zhugs nas chags pa chen po zhes bya ba la sogs pa brjod par bya'o / /
chags pa chen po ni dpal rdo rje sems dpa'i phyag rgya chen po'i chags pa chen po de las thogs pa chen po ste rnal 'byor thams cad skye bar 'gyur te /
thams cad bdag nyid yin no zhes bya ba ni /
rnal 'byor sgrub pa po rnams la skye bar 'gyur ro / /
dngos grub thams cad rjes chags phyir / /
chags pa chen po bcom ldan 'das / /
rdo rje sems dpa'i phyag rgya ni / /
sna tshogs dmar ba'i 'od 'bar ba / /
zhes 'og nas gsungs pa'i phyir ro / /
theg pa che las bde ba che / /
zhes bya ba ni thams cad kyi rnal 'byor de las bde ba chen po ste bde ba chen po mngon du'o / /
byang chub kyi sems kyi rang bzhin can gnyis su med pa'i sems dang sems las byung ba mngon du byas par 'gyur ro zhes bya ba'i don to / /
bde ba che las rdo rje brtan / /
zhes bya ba gnyis su med pa'i sems dang sems las byung ba'i rang bzhin byang chub kyi sems kyi ngo bo de las stong pa nyid bcu drug gi ting nge 'dzin gyi ngo bo mi phyed pa dang po'i rdo rje rtse lnga pa byung ba yin no / /
rdo rje las ni phyag rgya 'byung / /
zhes bya ba ni dang po'i rdo rje de las mda' la sogs pa'i phyag rgya rnams 'byung bar 'gyur ba yin no / /
dang po'i rdo rje la sogs pa'i phyag rgya rnams ci'i phyir phyag rgya zhes brjod snyam du rtog pa bsal ba'i phyir sku gsung thugs kyi rdo rje zhes bya ba la sogs pa gsungs te /
sku gsung thugs kyi rdo rje ni bshad zin to / /
de rnams kyi gzugs brnyan gyi sbyor ba ni de'i rang bzhin la lhag par mos pa'o / /
gzugs brnyan gyi sbyor ba des phyag rgya thams cad de phyag rgya chen po la sogs pa'i phyag rgya thams cad bshad pa yin no / /
sgrub pa po la sogs pa'i rgyud la rgyas 'debs pas na phyag rgya zhes rab tu grags pa yin no / /
dam tshig 'da' bar dka' ba zhes bya ba ni 'da' bar dka' ba'i don ni dam tshig ces bya bar brjod pa yin te /
de bzhin gshegs pa thams cad kyis kyang 'da' bar dka' ba nyid kyi phyir ro / /
ji skad du /
phyag rgya'i dam tshig rab gsungs te / /
yid kyis gzugs ni brtan phyir ro / /
zhes gsungs so / /
ci'i phyir phyag rgya'i dam tshig 'da' bar dka' ba yin zhe na /
phyag rgya bcings pa tsam gyis ni /
zhes bya ba la sogs pa la sku gsung thugs kyi rdo rje ston cing mngon par 'dren pa'i rang bzhin gyis phyag rgya rnams bcings pa tsam gyis sangs rgyas dang /
rdo rje 'chang la sogs pa yang bsdus pas 'grub par 'gyur ro / /
nyams pas 'jigs pa zhes bya ba ni dam tshig nyams pas 'jigs pas de rnams 'grub par 'gyur ro / /
phyag rgya'i rang bzhin gyi dam tshig de rnams kyis ji ltar 'da' bar mi mdzad ce na /
dper na 'khor los sgyur ba'i rgyal po'i bka' la phyag rgya'i rgyas btab pa de'i yul na gnas pa rnams kyis /
'da' bar mi nus pa de bzhin du phyag rgya rnams skye bo thams cad kyis kyang 'da' bar nus pa ma yin no / /
de bas na de bzhin gshegs pa rnams nyams pas 'jigs pas grub pa yin no / /
shes rab kyi pha rol tu phyin pa'i theg pas kyang gzhung lugs nyams pa'i 'jigs pas grub na /
de'i phyir phyag rgya'i dam tshig 'dis ci zhig bya zhe na /
sangs rgyas nyid ces bya ba la sogs pa la ji ltar bshad pa'i rang bzhin gyis sangs rgyas nyid dam rdo rje 'chang nyid shes rab kyi pha rol tu phyin pa'i theg pa'i rnam pas bskal pa bya ba rnams kyis kyang de ltar thob pa ma yin na /
ji ltar tshe 'di nyid la phyag rgya chen po la sogs pa'i phyag rgya'i mchog bsdus pa yod na thob par 'gyur ro / /
de ci'i phyir zhe na /
ji ltar zhes bya ba la sogs pa la gang gis 'jig rten gdul bar bya ba de ni 'dul ba ste /
rdo rje sems dpa' la sogs pa'i bsgom pa'o / /
rnam pa gang gis ji ltar 'dul bar yod pa de ni ji ltar 'dul ba can gyi 'jig rten no / /
de bzhin dngos grub gsungs pa yin / /
zhes bya ba ni /
de lta bu'i dngos grub 'jig rten de la gsungs pa ni /
de bas na de de'i thob par bya ba'i phyir thabs gsungs pa ni /
de yi thabs ni phyag rgya yin / /
zhes bya ba la sogs pa dngos grub de la ji ltar 'dul ba dang ldan pa'i 'jig rten pas rdo rje sems dpa' la sogs pa thob pa'i phyir rdo rje sems dpa' la sogs pa'i phyag rgya kho na thabs yin no / /
thabs de'i las ji lta bur ldan pa yin zhe na /
dngos grub thams cad byed pa mchog /
ces bya ba la mchog ni phul du byung ba'o / /
de nas cho ga rgyas pa ni de yin no zhes bya ba ni de ltar ji lta ba bzhin du bshad pa'i rim pas phyag rgya'i dkyil 'khor 'dir slob dpon gyis 'jug par bya'o / /
zhugs nas chags la sogs pa che / /
zhes bya ba nas brtsams nas /
dngos grub thams cad byed pa mchog /
ces bya ba'i bar du brjod la /
rang gi cho ga thams cad rjes su brjod nas /
slob ma gzhug par bya ba'i phyir /
gnang ba thob nas slob ma gzhug par bya ba ste /
'di ni de nas de bzhin du cho ga rgyas pa'o zhes bya ba'i don yin no / /
dngos grub thams cad shin tu gdon mi za'o zhes bya ba ni ji ltar gsang ba'i dkyil 'khor du slob dpon dang /
slob ma dag la /
dngos grub thams cad 'byung ba de bzhin du phyag rgya chen po'i dkyil 'khor du yang shin du gdon mi za bar 'byung ba yin no zhes bya ba'i don to / /
slar yang 'di'i don bshad par bya ste /
dpal rdo rje sems dpa'i dkyil 'khor chen po las gsungs pa'i rnal 'byor chen po sgrub pa'i tshul gyis gsang ba'i dkyil 'khor gyi dpal rdo rje sems dpa'i rnal 'byor chen po rab tu bsgrubs la /
rang gi snying gar rdo rje 'khor los gsang ba'i dkyil 'khor sprul la /
dpal rdo rje sems dpa' la sogs pa nas /
rdo rje 'bebs pa'i bar du rang rang gi snying po rnams kyis rang rang gi gnas su gzhag ste /
oM badzra At+ma ko\u0f85haM zhes bya ba brjod la /
dpal rdo rje sems dpa' la sogs pa'i sku gsung thugs kyi rdo rje'i rang bzhin du bdag nyid bsgom par bya'o / /
de nas oM swa b+ha ba shud+d+haHsarba d+harmAHswa b+hA ba shud+d+ho\u0f85haM zhes bya bas rang bzhin gyis dag par bya'o / /
de nas bdag med par mnyam pa nyid kyis oM sarba sa mo \u0f85haM zhes bya bas chos thams cad mnyam pa nyid du bdag nyid bsgom mo / /
de nas dpal rdo rje sems dpa'i gsang ba'i dkyil 'khor gyi rang bzhin bdag rang yin no zhes bya ba'i nga rgyal bskyed par bya'o / /
de nas bcom ldan 'das kyis phyag rgya chen po bcings la /
lha thams cad snying ga na gnas pa'i dang po'i rdo rje'i nang du /
a nu rA ga ya mi zhes bya ba bsams te /
rab tu dga' ba'i ngag gam /
rdo rje'i ngag gam /
yid kyis brjod cing bzlas pa'i don du bsgom par bya'o / /
nyin re bzhin du lan cig byin gyis brlab pa la sogs pa byas nas /
ji srid mngon sum du byas pa de bzhin du zla ba gcig gam /
zla ba drug gam /
lo gcig gis dkyil 'khor mthong bar 'gyur ro / /
de nas nyin re'am zla ba re re la dkyil 'khor bri bar bya'o / /
de la re zhig dang po ji ltar bshad pa'i dkyil 'khor gyis gzhi'i dbus su bdag bsrung ba dang gnas bsrung ba byas la /
rnal 'byor chen po rdzogs pa'i bar gyi cho ga rdzogs par bya'o / /
de nas dpal rdo rje sems dpa'i phyag rgya chen po bcings la snying po dang bcas pa'i yi ge hUM brjod pa la brtson pas /
yi ge Ta las mig g.yon zla bar bya / /
g.yas pa yi ge ma las nyi mar dgod / /
hUM gis mig 'bras bskal pa'i mer byas te / /
tshul 'di nyid kyis rdo rje'i blta ba byas nas /
rlung gi dkyil 'khor las byung ba'i / /
rno zhing 'bar bas khyab par byed / /
dbus su yi ge bkod pa yi / /
rdo rje brtul zhugs can gyis bsam / /
rdo rje me yis thal bar byas pa'i rgya mtsho dang / /
sa 'dzin dang bcas sa nyid kyang ni de bzhin du / /
nam mkha'i khams su yi ge khaM ni rnam bsgoms la / /
rnam par snang mdzad chu rgyun 'bebs pa bsam par bya / /
dba' rlabs phreng ba kun du 'khrug par gyur pa yi / /
dpag tu med pa'i chu yi phung po de bzhin 'byung / /
de tshe yi ge ra yis chu yi rgya mtsho mched / /
pad+ma gyur pa yongs su brtag par bya ba yin / /
gser gyi rus sbal snang ba zhes rab grags pa ni / /
chu skyes kyi ni rtsa bar bsam par bya ba yin / /
'dzam bu gser dang mtshungs pa'i lte ba ru / /
rnam pa nyid ni de nyid du yang bsam par bya / /
de nas khaM gi ngo bo rnam snang mdzad dang bcas / /
byon nas lte ba la ni bzhugs par gyur pa yin / /
de nas gcig tu gyur pa nyid las ri rab ni / /
rin chen bzhi yi cha shas las ni gyur pa yin / /
hUM suM hUM zhes bya ba'i ri rab skyed par byed pa'i sa bon gyi yi ge rnams brjod cing bsam par bya'o / /
de nas rdo rje bcings pas sa la de bzhin du reg cing rdo rje'i ri rab byin gyis brlabs nas /
de'i steng du rdo rje 'khor lo'i phyag rgyas ji skad bshad pa'i mtshan nyid can gyi dpal rdo rje sems dpa'i bzhugs gnas rdo rje chen po'i gzhal yas khang bskyed la yi ge hrI las lha thams cad kyi gnas rnams su sna tshogs pad+ma rnams bskyed nas /
dkyil 'khor gyi sa'i dbus su sems dpa'i skyil mo krung gis 'dug la /
bdag nyid spro ba bskyed par bya'o / /
de nas de bzhin du sangs rgyas thams cad spyan drangs nas /
dang po sbyor ba dang /
dkyil 'khor rgyal mchog dang /
las kyis rgyal po mchog bsgom par bya'o / /
de nas phyag rgya chen po bcings la de bzhin du yi ge brjod cing bsgom par bya'o / /
de nas dkyil 'khor bri bar bya ba'i phyir snga ma bzhin du de bzhin du sangs rgyas gshegs pa thams cad la gsol ba btab par bsam par bya'o / /
de nas langs te de bzhin gshegs pa thams cad la phyag byas te /
de bzhin gshegs pa thams cad kyis nam mkha' gang bar bsams la /
thams cad bdag nyid yin no zhes bya ba la sogs pa brjod par bya'o / /
de nas dang po'i rdo rje a nu rA ga ya mi hUM badzra tiSh+Tha gu h+ya maN+Dal u tha pa ya zhes brjod cing nam mkha' la dkyil 'khor bteg cing de nyid du bzhag la /
dang po'i rdo rje de nyid kyis lan cig bdag nyid byin gyis brlabs nas slar yang phyag rgya chen po bcings la /
badzra dr-iSh+Ta maT ces bya ba mig gnyis la rnam par bkod do / /
phyag rgya la gnas de bzhin langs / /
kun du rnam par bltas nas ni / /
yi ge hUM ni brjod pa yis / /
bsgyings pa'i tshul gyis yongs su bskor / /
de nas snga ma bzhin du cho ga thams cad rjes su spyad nas /
mal nas langs te ji lta ba bzhin du rnal 'byor chen po byas nas /
nyi ma 'char ka'i dus su dkyil 'khor de bzhin du nam mkha'i phyogs su gzhag ste /
oM badzra sa ma ya sU traM ma ti kra ma hUM zhes bya ba dang /
rdo rje'i glu len cing snga ma bzhin du thig gdab par bya'o / /
de nas ji lta ba bzhin du yang dag par bris te /
dbus kyi dkyil 'khor gyi lte ba'i dbus su sna tshogs pad+ma'i steng du lugs ma la sogs pa rang bzhin /
'od zer dmar po 'bar ba 'khrug /
zla ba dang mtshungs zhal bzhad pa / /
sangs rgyas phreng ba sogs kyis mdzes / /
kha dog rnams kyis dbu la byugs / /
sems dpa'i skyil mo krung gis bzhugs / /
rdo rje snyems pa 'dzin pa'i mchog /
g.yon na rdo rje khu tshur gyis snyems pas dril bu 'dzin pa /
g.yas pa bstod pa'i tshul gyis rang gi thugs kar dang po'i rdo rje 'dzin pa'i dpal rdo rje sems dpa' /
sa ma ya s+t+waM /
a nu rA ga ya mi hUM /
brjod cing dgod par bya'o / /
bcom ldan 'das rdo rje sems dpa'i mdun du rdo rje yid las byung ba'i gnas su rdo rje mtshon cha ma la rdo rje yid las byung ba dang 'dra bas na /
ji srid rdo rje dril bu'i gnas su rdo rje dril bu ma rdo rje dril bu dang bcas pa 'dra ba'i bar du bri bar bya'o / /
'di rnams kyi snying po ni bshad zin to / /
de nas de bzhin du dkyil 'khor gyi sgo rnams phye la /
dpal rdo rje sems dpa'i rnal 'byor gyis bsdu ba byas la /
mtshan brgya rtsa brgyad kyis bstod par bya'o / /
de nas bcom ldan 'das kyis phyag rgya chen po bcings la g.yas pa'i sdigs mdzub kyi lcags kyus bcom ldan 'das 'khor dang bcas pa rdo rje sems dpa'i dkyil 'khor las gsungs pa'i spyan drang ba'i sngags kyis dkyil 'khor du gzhug par bya'o / /
de nas de bzhin du cho ga thams cad rjes su spyad nas phyag bzhi sngon du 'gro bas sdom pa blangs la /
oM sarba yo ga tsit+taM ut+pA da yA mi zhes bya bas /
byang chub chen por sems bskyed nas /
g.yas pa'i rdo rje khu tshur gyis dang po'i rdo rje blangs te /
rang gi snying gar bzhag la sur te sa ma ya s+t+waM ho badzra sid+d+hi ya thA su khaM zhes bya ba brjod cing yi ge hUM las rdo rje bskyed par bya'o / /
de nas phyi'i sgo la mngon par phyogs nas gnas pa'i bum pa'i chus bdag nyid la dbang bskur te /
rdo rje slob dpon rang nyid ji snyed pa'i dris lus la byugs te /
rgyan dang bcas shing me tog gi phreng bas brgyan pa /
gos dmar po zung gcig bgos pa /
kha dri zhim pos bgos pa /
gos dmar pos gdong g.yogs bcings nas /
rdo rje sems dpa'i yid 'ong ma'i rnal 'byor dang ldan pa'i gzungs ma lag pa g.yon pas rdo rje 'dzin pa /
g.yas pas rdo rje khu tshur gyis rdo rje dril bu 'dzin pa /
rkang pa ya gcig mdun du 'dor ba phyag g.yas pas me skor gyi tshul gyis blangs la 'jug par bya'o / /
bcom ldan 'das kyi phyag rgya chen po bcings la /
de nyid kyis me tog gi phreng ba blangs te /
'dod chags la sogs pa de kun yid khyod ni / /
kun bsdus bdag la bde ba stsol mdzod cig /
rdo rje sems dgongs myur du bdag bstan mdzod / /
bdag dgyes mdzad dang bde mchog grub la 'dud / /
ces bya ba'i drug ldan la sogs pa'i klu'i rgyal po thams cad kyis gsang ba'i glu brjod la /
dang por shar gyi sgo nas 'jug par bya'o / /
rdo rje lcags kyu ma yang brjod par bya'o / /
slar yang lho'i sgo nas 'jug ste rdo rje zhags pa ma'i snying po brjod par bya'o / /
de nas de bzhin du nub kyi sgo nas zhugs te /
rdo rje lcags sgrog ma'i snying po brjod par bya'o / /
de nas de bzhin du byang gi sgo nas zhugs te /
rdo rje dril bu ma'i snying po brjod par bya'o / /
slar yang shar gyi sgo nas snga ma bzhin du zhugs te /
sgeg mo dga' ba'i rdo rje mas bcom ldan 'das la phyag byas te /
dkyil 'khor la lan gsum bskor ba byas la /
bcom ldan 'das kyi mdun du 'dug ste 'di skad ces brjod par bya'o / /
hUM ma hA su kha badzra satwa dzaHhUM baM hoH /
sa ma ya s+t+waM /
a nu rak+to me b+ha ba su to Sh+yo me b+ha ba /
dr-i D+ho me b+ha ba /
su po Sh+yo me b+ha ba /
a d+hi tiSh+Tha b+ha ga bAn /
a nA d+hi ni d+ha na sa twa ma hA su kha badzra gu h+ya sa ma yaH sid+him+me pra yats+tsha /
ha ha ha ha A /
de nas rdo rje lha mo bzhi po 'di rnams kyis bskul bar bya'o / /
hUM badzra dr-iSh+Ta sa ya ke phaT /
hUM badzra kI li kI li hUM /
hUM sma ra badzra NI hUM /
hUM ru Sh+ya badzra NI hUM /
slar yang bcom ldan 'das kyi mdun du 'dug ste /
de kho na nyid 'di lan cig brjod par bya'o / /
'dod chags chen po bde ba che /
rdo rje chen po nor che ba /
ye shes chen po las che ba / /
rdo rje sems dpa' deng bdag grub / /
dzaHhUM baM hoH /
pra sid+d+ha maM zhes bya ba yang brjod par bya'o / /
de nas rdo rje'i chu 'thungs la /
yi ge a yis bdag nyid la dbab par bya ste /
slar yang g.yon pa'i khro bo'i khu tshur gyis /
thams cad kyis rdo rje ma bral zhing bdag nyid la 'dis dbab par bya ste /
a nu rA ga ya mi hUM a su /
de nas ma hA su kha badzra satwa pra ti gr-ih+Na sa ma ya s+t+waM zhes bya ba 'dis me tog rnams dor bar bya'o / /
de nas de rnams blangs te /
de ring khyod la rdor 'dzin gyis / /
dngos grub kun phyir dbang bskur mdzod / /
'dod pa kun gyi dbang phyug nyid / /
sems can kun la bde ba ster / /
zhes bya ba 'dis rang gi spyi bo la bcing bar bya'o / /
oM ma hA su kha badzra satwa a b+hi Shiny+tsa su ra ta s+t+waM /
zhes bya ba yang brjod do / /
de nas oM badzra tsak+Shu ka ma ma sa ya sarba su ra s+t+waM zhes bya ba 'dis gdong g.yogs dgrol bar bya'o / /
de nas he badzra pA sh+ya zhes bya ba brjod cing shar gyi sgo nas dkyil 'khor la blta bar bya'o / /
de nas 'jug pa'i phyag rgya bcings la tiSh+Tha badzra zhes bya ba la sogs pas rang gi snying gar dgrol bar bya'o / /
de nas rdo rje thal mo bskor bas shis pa brjod pa sbyin pa'i mngon par 'dren pas snying ga'i phyogs su 'dzin cing mtshan brgya rtsa brgyad kyis bstod par bya'o / /
de nas rdo rje mtshon cha ma la sogs pa gsang ba'i mchod pa bzhi pos bcom ldan 'das la yang dag par mchod la /
glu dang rol mo'i mchod pas bcom ldan 'das kyi mdun du gzungs ma dang bcas pas sems dpa'i skyil mo krung gis nye bar 'dug la 'jug pa'i phyag rgya bcings te /
sgeg mo dga' ba'i rdo rje mas slar yang bcom ldan 'das la phyag byas la 'di skad ces brjod par bya ste /
e yaM su ra te ra haM su ra taM me b+ha ga bAn /
sarba su kha b+ha man+tha ut+ta ma sid+d+hiM me pra yats+tsha /
a ni na sa t+yi na oM ma hA su kha badzra satwa dzaHhUM baM hoH /
su ra s+t+waM /
b+ha ga bAn /
sid+d+ha /
'di yang brjod par bya ste /
myur du thams cad rjes chags pa / /
ki li ki las thams cad nus / /
thams cad rjes su chags dran pas / /
rtag tu yang ni legs dgyes 'gyur / /
oM ma hA su kha sid+d+ha badzra satwa sid+d+h+ya dzaHhUM baM hoH /
sid+d+ha sa ma ya s+t+waM sid+d+hi hUM /
de nas ji srid mtshan ma thob kyi bar du phyag rgya chen po bsgom par bya'o / /
de nas bcom ldan 'das kyis dbang bskur ba thams cad kyis de la dbang bskur ba mdzad par 'gyur ro / /
de nas skad cig ma de nyid du rdo rje sems dpa' 'dra bar 'gyur ro / /
gzungs ma de yang rdo rje snyems ma dang 'dra bar 'gyur ro / /
gal te bcom ldan 'das kyis de la dbang bskur bar mi mdzad na de'i tshe /
rang nyid kyis rdo rje sems dpa'i dkyil 'khor chen po las bshad pa'i cho gas dbang bskur ba thams cad blang bar bya'o / /
de nas rdo rje brtul zhugs kyi dngos grub blangs te /
de nyid kyis ni rdo rje gzung / /
chos kyi dril bu dkrol bar bya / /
dam tshig gis ni phyag rgya cher / /
byin gyis brlabs nas rjes chags bya / /
hUM zhes bya ba lan gsum brjod par bya'o / /
slar yang dril bu dkrol la /
dam tshig gsum gyi rdo rje glu'i mchod pa byas la /
mchod pa lnga dang rdo rje mtshon cha ma la sogs pa'i lha mo bcu gnyis kyis bdag nyid mchod par bya'o / /
de nas tshigs su bcad pa lngas rjes su gnang ba dang /
snying po dang phyag rgya bzhi'i ye shes dang /
lung bstan pa 'byung ba bcom ldan 'das kyi drung nas blangs te mchod pa thams cad kyis bcom ldan 'das yang dag par mchod nas dbyung bar bya'o / /
de nas slob ma gzhug par bya ba'i phyir /
dkyil 'khor 'dri ba yin na /
de'i tshe rab tu dga' ba'i rdo rje'i dam tshig gi phyag rgya gzungs ma med par slob dpon gyis 'jug par bya'o / /
zhugs nas cho ga thams cad rdzogs par byas nas /
rjes su gnang ba nod par bya ste /
srid pa'i bde ba rnam dag phyir / /
sngar gyi srid pa la khyod dga' / /
'dod pa kun gyi dngos grub che / /
'gro ba kun la bsgrub par gyis / /
de ltar rjes su gnang ba mnos la slob ma rnams gzhug par bya'o / /
slob dpon gyi las kyi cho ga rgyas pa rdzogs so // //
de la bslab pa ni gnas lnga yongs su 'dzin pa'am /
dge sbyong dang /
dge slong gi sdom pa yongs su 'dzin pa'i slob mas sngar bshad pa'i cho gas rig pa'i sdom pa gzung bar bya ba yin no / /
de nas sarba yo ga tsit+taM ut+pa da yA mi zhes bya bas byang chub tu sems bskyed pa slob dpon gyis byed du gzhug go / /
de nas de'i snying gar de bzhin du rdo rje sems dpar byin gyis brlabs nas /
mchod pa lnga yis yang dag par mchod par bya'o / /
de nas de la 'di ltar brjod par bya ste /
deng khyod bcom ldan 'das kyis byin gyis brlabs par gyur pa yin gyis /
de bzhin gshegs pa thams cad kyi gsang ba'i dkyil 'khor du ma zhugs pa la khyod kyis smra bar mi bya ba dang /
dad pa med pa rnams la brjod par mi bya'o / /
de nas mda' lnga bsdus pa bcings nas 'di ltar brjod par bya ste /
sangs rgyas kun gyis rab bsgrubs pa'i / /
khyod kyi dam tshig gsang ba 'di / /
gal te dkyil 'khor med la smras / /
khyod kyi rigs kun brlag par 'gyur / /
oM ma hA su kha ha na sa ma ya a ti kra me na NaM su ra ta s+t+waM /
de nas yon gyi mchog blangs la shar gyi sgo la mngon par phyogs pa'i phyi rol na gnas pa'i bum pa'i chus dbang bskur la /
rab tu dga' ba'i rdo rje'i dam tshig gi phyag rgyas me tog gi phreng ba 'dzin du 'jug la /
rang nyid 'jug pa'i sbyor bas slob ma gzhug par bya'o / /
de nas rna bar 'di ltar brjod par bya ste /
chags bral 'dul ba'i 'jig rten ni / /
chags bral nyid kyis dag par 'gyur / /
'dod chags chen po bde ba che / /
rdo rje sems dpa' sbas pa yin / /
'dod chags bral ba lta bu yi / /
sdug bsngal gzhan ni rang bzhin med / /
de bas sems can chags bral la / /
slar yang yid ni ma byed cig /
de nas 'di ltar brjod par bya ste /
deng khyod de bzhin gshegs pa thams cad kyi rigs su zhugs kyis /
de bas na ngas khyod la ye shes gang gis de bzhin gshegs pa thams cad kyi dngos grub thob par 'gyur ba'i rdo rje'i ye shes skyed par gyur na dngos grub gzhan lta smos kyang ci dgos /
khyod kyis kyang dkyil 'khor ma mthong ba la brjod par mi bya'o / /
de lta ma yin na khyod la dam tshig gis gnod par 'gyur ro / /
de nas rdo rje slob dpon rang nyid kyis sems ma rdo rje ma'i phyag rgya 'og dang steng du kha lta ba bcings la /
rdo rje slob ma'i spyi bor bzhag nas 'di skad ces brjod par bya ste /
'di ni rdo rje'i dam tshig ste / /
khyod kyis su la smras na ni / /
khyod kyi spyi bo 'gems par byed / /
de nas phyag rgya de nyid kyis mna' bsgag par bya ba'i phyir /
snying po chu la lan cig bzlas la /
slob ma de 'thung du gzhug par bya'o / /
de la 'di skad brjod par bya ste /
rdo rje sems dpa' deng khyod kyi / /
snying la yang dag zhugs par mdzod / /
gal te tshul 'di smras na ni / /
de ma thag tu dral te gshegs / /
badzrod ka Tha zhes bya'o / /
de nas slob ma la 'di skad ces brjod par bya ste /
de nas brtsams te khyod kyi phyag na rdo rje nga yin gyis / /
ngas gang bsgo ba de gyis shig / /
khyod kyis nga la brnyas par ma byed cig /
de ma yin na mi bde ba ma spangs par 'chi ba'i dus byas nas sems can dmyal bar ltung bar 'gyur ro / /
de bzhin gshegs pa thams cad kyis byin gyis brlab pa mdzad pa dang /
rdo rje sems dpa' bdag la dbab par mdzod cig ces smros shig brjod par bya'o / /
de nas myur du rdo rje slob dpon gyis sems dpa' rdo rje ma bcings te /
de'i snying gar bzhag nas /
'di skad ces brjod par bya ste /
'di de rdo rje'i dam tshig ste /
rdo rje sems dpa' zhes brjod pas /
rdo rje ye shes bla med pa / /
khyod la de ring dbab par mdzad / /
de nas badzra A be+e sha zhes bya ba 'dis lan brgya brjod par bya'o / /
slar yang g.yon pa'i khro bo'i khu tshur gyis sems ma dral zhing /
o nu rA ga ya mi hUM /
a a a aHzhes bya ba lan brgya brjod na nges par 'bab pa yin no / /
de nas sngags de nyid kyis me tog gi phreng ba 'dor du gzhug par bya'o / /
de nas phreng ba'i dbang bskur ba byin nas /
gdong g.yogs dgrol bar bya'o / /
de nas dkyil 'khor bstan par bya'o / /
de nas 'jug pa'i phyag rgya slob ma'i snying gar de bzhin du dgrol du bcug la /
sems can kun gyi yid khyab cing / /
zhes bya ba la sogs pa'i de kho na nyid chen po snga ma bzhin du brjod par bya'o / /
de nas de bzhin du dbang bskur ba thams cad kyis slob ma la dbang bskur te /
rdo rje brtul zhugs kyi dngos grub byin la /
de nyid kyis ni rdo rje gzung / /
chos kyi dril bu dkrol bar bya / /
zhes bya ba de la sbyin par bya'o / /
de nas dam tshig phyag rgya cher / /
byin gyis brlabs nas snying po bzla / /
zhes bya ba slob tu gzhug go / /
de nas me tog la sogs pa dang /
rdo rje la sogs pa phyag rgya bcu gnyis kyis de yang dag par mchod la /
oM ma hA su kha badzra satwa dzaHhUM baM hoH /
su ra ta s+t+waM zhes dam tshig chen po'i de kho na nyid brjod du bcug la de bzhin du bshad par bya'o / /
de nas rdo rje snyems ma'i don brjod par bya zhes bya ba nas brtsams te /
ji srid de nas chos dang las kyi phyag rgya rnams la yang bslab par bya'o zhes bya ba'i bar du slob tu gzhug go / /
gang zhig rdo rje sems dpa'i dkyil 'khor chen po'i skabs su gsungs pa de dag thams cad 'dir yang rjes su spyad la thams cad kyis ci nus par mchod par bya ba de bzhin gshegs pa thams cad la zhu ba byas la /
slob ma thams cad mchod pa byed du gzhug go zhes bya ba la sogs pa'i sngar bshad pa'i cho ga shes par bya'o / /
slob ma gzhug pa'i cho ga rgyas pa rdzogs so // //
de ltar dpal rdo rje sems dpa'i gsang ba'i dkyil 'khor du slob dpon gyi las kyi cho ga dang /
slob ma gzhug pa la sogs pa'i cho ga rgyas pa bstan nas /
da ni rtog pa thams cad las gsungs pa'i dngos grub dang /
rang gi rtog pa las gsungs pa'i rang gi lha mo phyag rgya bzhis rang gi lha'i rnal 'byor byas nas mdun du yang /
rang gi lha la sogs pa'i lha rnams la rang gi phyag rgya bzhis rgyas btab nas /
mngon par 'dod pa'i phyag rgya bcings pas bsgrub par bya'o zhes bya ba'i don 'di bstan par bya ba'i phyir /
de nas dang po'i dkyil 'khor gyi gsang ba'i dam tshig gi phyag rgya bcings pa 'di yin no zhes bya ba gsungs te /
de nas zhes bya ba'i sgras ni skabs su bab pa'o / /
dang po'i dkyil 'khor ni rdo rje sems dpa'i dkyil 'khor ro / /
de la gsang ba'i dam tshig gi phyag rgya ni gsang ba'i dkyil 'khor gyi rdo rje sems dpa' la sogs pa rnams kyi dam tshig 'dzin pa'i phyag rgya rnams te /
de rnams bcing ba ni 'ching ba'i mtshan nyid skabs su bab pa yin no / /
de la rdo rje thal mo dang rdo rje bsdams pa ni go sla'o / /
rdo rje bsdams pa zhes bya ba la sogs pa la /
rdo rje bsdams pa bcings la g.yon pa'i mdzub mo dang mthe bo gnyis kyi tshigs gsum pa phan tshun sbyar nas skye gnas su byas la /
de gnyis kyi bu gar g.yas pa'i mthe bo 'og tu kha blta ba bcug nas btsir bar byas te /
de nas mthe bo de nyid du bskyod la lcags kyu'i rnam pa byas pa ni /
mda' lnga bsdus pa zhes bya ba la sogs pa la /
'di bcings nas sor mo dbus ma gnyis nang du bcug la /
rtse mo'i sbyor bas gzung bar bya'o / /
mthe bo bsnyams pa'i mtha' rdo rje zhes bya ba mthe bo gnyis bsnyams la sbyar nas /
rtse mo dang mthe chung gnyis kyang mnyam par sbyar la rtse mor byas te /
mthe bo dang mtha' ma bsnyams pa'i rdo rjer 'gyur ro / /
'di'i khyad par ji lta bu yin zhe na /
de dang por zhes bya ba la sogs pa la gang zhig bcom ldan 'das rnam par snang mdzad kyis dpal rdo rje sems dpa' la byin pa dang po ste /
'dir ni bde ba bstan pa ni mi phyed pa rdo rje lta bu ste /
bdud thams cad kyis mi phyed pa nyid kyi phyir ro / /
'dis ni 'di ltar bshad par 'gyur te /
mda' lnga bsdus pa bcings nas /
sor mo dbus ma gnyis nang du bcug la /
rtse mor byas te mthe bo gnyis dang /
mthe chung gnyis kyis zur la rtse mo gnyis byas te /
'di ni dang po'i rdo rje zhes bya ba bcom ldan 'das kyi dam tshig gi phyag rgya gnyis pa yin no / /
mtheb mdzub rtse sbyar dbus ma'i rtse / /
mig 'bras ltar byas 'dzin pa yi / /
zhes bya ba la /
dang po'i rdo rje g.yon pa'i sor mo dbus ma'i rtse mo /
g.yas pa'i mdzub mo dang mthe bo zhags pa'i rnam pas bzung ba ste /
'di ni rdo rje mtshon cha ma'i dam tshig gi phyag rgya yin no / /
dbus ma'i rdo rje'i 'og tu ni / /
mthe bong gis mnan btsir bar bya / /
zhes bya ba ni /
dang po'i rdo rje kho na las / /
dbus ma'i rdo rje mthe bo gnyis kyis de nyid du sbyar la /
rab tu btsir ba 'di ni /
ki li ki la'i yin no / /
rdo rje 'dren ma dang 'dra ba'i / /
srin lag mthe chung kha phye ba'i / /
zhes bya ba ni /
rdo rje mtshon cha ma'i phyag rgya ni rdo rje 'dren ma ste /
srin lag gnyis dang mthe'u chung gnyis sbyar ba'i rtse mo'i kha phye ba ni rdo rje 'dren ma'i'o / /
bskor nas pus mor gzhag pa ni / /
zhes bya ba ni dang po'i rdo rje kho na g.yas pa'i pus mo'i phyogs su bzhag nas bskor te /
pus mo g.yon pa'i phyogs su 'dzin pa ni rdo rje mtshon cha ma'o / /
gyen du 'phang ba zhes bya ba ni dang po'i rdo rje kho na me tog dbul ba'i tshul gyis gyen du gtor ba ni rdo rje dpyid ma'i'o / /
thur du blugs pa zhes bya ba ni dang po'i rdo rje kho na spos dbul ba'i tshul du thur du blugs pa ni rdo rje sprin ma'i'o / /
mthe bo sbyar bas bskor ba'i'o zhes bya ba ni dang po'i rdo rje de kho na las mthe bo gnyis phan tshun gyi phyogs su yang dag par sbyar nas /
rtse mo gyen du byas la /
mar me dbul ba'i tshul gyis bskor ba ni /
rdo rje ston ka ma'i'o / /
rab tu brkyang zhing byug pa dang / /
bskor zhing spyi bor gnas pa'o / /
zhes bya ba ni dang po'i rdo rje rab tu brkyang ba de nyid dri byug pa'i tshul du byas nas /
slar yang dang po'i rdo rje de nyid bskor zhing spyi bor 'dzin pa ste /
'di ni rdo rje dgun ma'i'o / /
bskor zhing snying gar gzhag par bya / /
zhes bya ba ni dang po'i rdo rje snying ga'i phyogs su g.yon du bskor zhing 'dzin par byed pa ste /
'di ni sgeg mo'i'o / /
yongs su bskor zhing dgod par bya'o / /
zhes bya ba ni dang po'i rdo rje dgod pa'i tshul gyis kha la yongs su bskor nas /
kha'i mtha' ru yongs su 'dzin pa ste /
'di ni bzhad ma'i'o / /
kha las gyen du dbyung ba ni / /
zhes bya ba ni /
dang po'i rdo rjes tshig 'byin pa'i tshul du byas pa 'di ni glu ma'i'o / /
de bzhin gar gyis bskor ba'o / /
zhes bya ba ni /
dang po'i rdo rje bcings la gar gyi tshul du bskor ba 'di ni rdo rje gar ma'o / /
mdzub mo'i sor mo gnyis kyis ni / /
zhes bya ba la dang po'i rdo rje kho na las /
mdzub mo gnyis lcags kyu ltar bkug pa 'di ni rdo rje lcags kyu ma'i'o / /
g.yon pa'i mdzub mo g.yas kyis gzung / /
zhes bya ba ni dang po'i rdo rje mdzub mo'i tshul lcags kyus g.yon mdzub mo bsgreng ba gzung ba byas pa 'di ni rdo rje zhags pa ma'i'o / /
mdzub mo'i mthe bor bcing ba ni / /
zhes bya ba la /
dang po'i rdo rje kho na las /
mdzub mo dang mthe bo dag gi phan tshun lu gu rgyud du bcing ba ni rdo rje lcags sgrog ma'i'o / /
mthe bong mtha' ma'i nang du gzhug /
ces bya ba ni /
dang po'i rdo rje las mthe bo rang gi srin lag dang mthe chung gi nang du 'dzin pa 'di ni /
rdo rje dril bu ma'i dam tshig gi phyag rgya 'o / /
khu tshur gyi phyag rgya rnams so zhes bya ba ni sku gsung thugs kyi rdo rje rnams chos bdag med pa'i sbyor bas gcig tu byed pa ni khu tshur te /
de dang rgyu mthun pa'i dpal rdo rje sems dpa'i dkyil 'khor yang ston par byed pa'o / /
dpal rdo rje sems dpa'i gsang ba'i dkyil 'khor gyi dam tshig gi phyag rgya rnams ni khu tshur gyi phyag rgya zhes brjod pa yin no / /
de nas zhes bya ba la sogs pa la de nas zhes bya ba'i sgra ni skabs su bab pa'o / /
don yod pa dang thogs pa med pa ni go sla'o / /
'di rnams kho na zhes bya ba ni /
dang po'i rdo rje la sogs pa rnams kyi'o / /
las kyi phyag rgya bcing ba zhes bya ba ni /
las kyi phyag rgya bcing ba'i mtshan nyid do / /
mchog tu gsang ba zhes bya ba ni /
mchog kyang yin la gsang ba yang de nyid yin pas na mchog tu gsang ba'o / /
mchog ni phul du byung ba'o / /
gsang ba ni skye bo thams cad dang thun mong ma yin pa'o / /
bla na med pa zhes bya ba la sogs pa la /
de'i gong na gzhan med pas na /
bla na med pa nyid kyi phyir / /
bla na med pa ste phul du byung ba'o / /
las kyi tshogs sgrub par byed pa ni skad cig mas /
rdo rje 'chang chen po nyid la sogs pa'i las kyi tshogs rdzogs par byed pa gang yin pa de skabs su bab pa 'di yin te /
gnod par mi nus pa ni sngags la sogs pas gnod par mi nus pa ste /
sangs rgyas thams cad dang bcas pa'i rdo rje 'chang ba dag gis kyang gnod par mi nus so / /
de la bde ba chen po'i rdo rje dbus ma'i las zhes bya ba ni /
dang po'i rdo rje kho na bde ba chen po'i rdo rje ste /
dbus ma'i rtse mo de nyid kyis /
rdo rje 'chang chen po nyid la sogs pa'i las byed par 'gyur bas na /
dbus ma'i las so / /
rdo rje sen mo'i rtse mo mchu la sogs par gzhag par bya zhes bya ba la rdo rje ni dbus ma'i rtse mo ste de'i sen mo dag go / /
rtse mo mchu la sogs pa gang la yod pa de ni rtse mo mchu la sogs pa can no / /
rdo rje sen mo yang de yin la /
rtse mo mchu la sogs pa yang de nyid yin pas na /
rdo rje sen mo'i mchu la sogs pa can te /
de dag gzhag par bya'o / /
'di'i don ni 'di yin te /
sgrub pa chen po la zhugs pa'i rnal 'byor pa gal te grub par ma gyur na /
de'i tshe dpal rdo rje sems dpa'i rnal 'byor byas te /
dang po'i rdo rje bcings nas /
de'i dbus ma'i rdo rje rtse mo gnyis mchu dang /
dpral ba dang spyi bo dang snying gar bzhag cing bdag nyid rdo rje 'chang chen por bsgom par bya'o / /
'khor lo rab tu bskor ba zhes bya ba de bzhin du /
dpal rdo rje sems dpa'i rnal 'byor byas la /
dang po'i rdo rje bcings te /
de'i dbus ma'i rtse mo chos kyis 'khor lo bskor ba'i tshul du byas shing /
a nu rA ga ya mi hUM /
zhes bya ba brjod cing kun du bzang po la sogs pa'i byang chub sems dpa' chen po rnams la chos bstan par mdzad pa'i de bzhin gshegs pa snang ba mtha' yas su bdag nyid bsam par bya'o / /
rdo rje nor bu zhes bya ba ni de bzhin du dpal rdo rje sems dpa'i rnal 'byor byas nas /
dang po'i rdo rje dbus ma'i rtse mos rin chen byas te /
a nu rA ga ya mi hUM /
zhes bya ba brjod cing rin po che'i rigs kyi rang bzhin du bdag nyid bsgom par bya'o / /
ji ltar 'dod pa'i dngos grub kun byed pa rnams zhes bya ba ni ji ltar 'dod pa'i dngos grub ni /
phyag rgya chen po la sogs pa ji lta ba de bzhin du 'dod pa'i dngos grub bo / /
kun du byed pa ni ji ltar mngon par 'dren pa ste /
de bzhin du dpal rdo rje sems dpa'i rnal 'byor byas nas /
dang po'i rdo rje bcings te phyag rgya chen po'i dngos grub kyi tshul du dbus ma'i rtse mos byas te /
a nu rA ga ya mi hUM /
zhes bya ba brjod cing /
rdo rje sems dpa' la sogs pa'i phyag rgya chen po la sogs pa'i dngos grub kyi rang bzhin du bdag nyid bsam par bya'o / /
kun du byed pa zhes bya ba'i sgra 'di ni /
rnal 'byor bzhi char la yang sbyar bar bya'o / /
de rnams kyi 'bras bu bstan pa'i phyir /
rdo rje 'chang chen po zhes bya ba la sogs pa gsungs te /
de la rdo rje sen mo'i rtse mo'i mchu la sogs par bzhag pas rdo rje 'chang chen po'i dngos grub bo / /
'khor lo rab tu bskor ba'i tshul gyis sangs rgyas dang byang chub sems dpa'i dngos grub bo / /
rdo rje nor bu'i sbyor ba'i tshul gyis rdo rje rin po che'i rigs kyi dngos grub bo / /
ji ltar mngon par 'dod pa'i dngos grub kyi tshul gyis mchog gi dngos grub thams cad 'grub par 'gyur ro / /
de ltar dpal rdo rje sems dpa'i rnal 'byor gyis las bzhi po bstan nas /
da ni rdo rje mtshon cha ma'i rnal 'byor gyis las kyi cho ga dngos grub bstan pa'i phyir /
rdo rje 'dren mas ni mig 'bras kyi las so zhes bya ba gsungs te rdo rje 'dren ma ni rdo rje mtshon cha ma'i dam tshig gi phyag rgya'o / /
de bcings te mig gnyis kyis thams cad rjes su chags par byed pa la sogs pa'i las ni mig 'bras gnyis kyi las yin no / /
mig g.yon pa dang g.yas zhes bya ba la sogs pa la /
rdo rje mtshon cha ma'i rnal 'byor byas nas /
rdo rje 'dren ma bcings la rdo rje mtshon cha ma'i snying po brjod cing /
mig g.yon pa dang g.yas pa steng du bltas pas rdo rje yid las byung ba la sogs pa thams cad rjes su chags par byas pa yin no / /
mig tshur 'dren pas dgug pa'o zhes bya ba ni /
de bzhin du rdo rje mtshon cha ma'i rnal 'byor gyis rdo rje 'dren ma bcings la mig 'bras tshur 'dren pa dag gis rdo rje yid las byung ba la sogs pa dngos po thams cad dgug par 'gyur ro / /
'jug pa thams cad 'jug pa'o / /
zhes bya ba la de bzhin du rdo rje mtshon cha ma'i rnal 'byor gyis rdo rje 'dren ma bcings la /
rang gi lus la sogs par rdo rje yid las byung ba la sogs pa dngos po thams cad gzhug pa'i bsam pas /
mig 'bras rab tu gzhug par byas la dngos po thams cad 'jug par 'gyur ro / /
chen po'i rdo rje ni dang po'i rdo rje ste /
de'i dbus ma'i rtse mo las thams cad byed par 'gyur ba'i tshul du /
a nu rA ga ya mi hUM zhes bya ba'i bzlas pa bya zhing dpal rdo rje sems dpa'i rnal 'byor pa las thams cad sgrub par byed pas /
dngos grub thams cad 'byung bar 'gyur ro / /
sgeg mo dga' ba'i rdo rje ma / /
zhes bya ba la sogs pa la /
'das ma thag tu bshad pa'i las 'di rnams kho na sgeg mo dga' ba'i rdo rje mas phyag 'tshal zhing /
phyag btsal nas mi g.yo ba las grub pa'i tshul du byas nas thogs pa med par 'grub pas las thams cad 'grub par 'gyur ba yin no / /
de bzhin du gang gi phyag rgya mtshan ma rnams kyis dngos grub thams cad 'grub par 'gyur ro zhes bya ba ni ji ltar dpal rdo rje sems dpa'i phyag rgya chen po dang /
dam tshig gi phyag rgya las thams cad don yod cing grub pas 'grub par 'gyur ba de bzhin du rdo rje mtshon cha ma la sogs pa'i phyag rgya chen po la sogs pa rnams dang /
rang rang gi snying po bzlas pa las thams cad don yod cing 'grub par 'gyur ba yin no / /
de ltar gsang ba'i dkyil 'khor gyi dam tshig gi phyag rgya rnams dang /
las 'grub par byed pa'i phyag rgya rnams bstan pa yin no / /
phyag rgya chen po dang /
chos dang las kyi phyag rgya dang /
mchod pa'i phyag rgya rnams kyi dkyil 'khor chen po las gsungs pa gzung bar bya'o / /
dang po'i nyin re lan cig tu / /
phyag rgya chen pos snying po bzla / /
zhes bya ba la sogs pa la ji ltar yang gsungs pa'i las rnams byed par 'dod na /
rang gi lha'i rnal 'byor ji lta ba bzhin du byas nas rang gi lha'i phyag rgya rnams rang gi lha'i snying po bzla zhing bcing bar bya'o / /
de'i 'og tu rdo rje sems dpa'i las sgrub par byed pas a nu rA ga ya mi hUM zhes bya ba'i nye ba'i snying po dang bcas pa'i snying po bzla zhing las thams cad bsgrub par bya ba yin no / /
rdo rje mtshon cha ma la sogs pa'i zlos pa po rnams kyis kyang a nu rA ga ya mi hUM badzraM dr-iSh+Ti sa ma ki ma Ta zhes bya ba la sogs pa'i rdo rje mtshon cha ma la sogs pa'i snying po bzla zhing ji ltar gsungs pa'i las rnams bsgrub par bya ba yin no / /
thams cad yod par grub pa zhes bya ba ni gang zhig nye ba'i snying po 'di thams cad yod par sgrub par byed pas na de'i phyir /
de dang lhan cig tu snying po thams cad bzlas nas thams cad sgrub par byed pa yin no / /
bde ba chen po'i rdo rje ni ji ltar bshad pa'o / /
de'i gsang ba'i rtog pa ni sems dpa'i gsang ba'i 'khor gyi rtog pa'i rjes la bshad pa'o / /
de'i mchog ni phul du byung ba ste /
yi ge hUM gi rang bzhin gyi snying po'o / /
de ci'i phyir phul du byung ba yin zhe na /
phyi ma zhes bya ba la phyi ma ni mchog tu gyur pa ste /
thugs kyi gsang ba ston par byed pa'o zhes bya ba'i don to / /
sgrub pa don yod dam tshig ni / /
zhes bya ba la /
sgrub pa ni phyag rgya chen po la sogs pa'i dngos grub ste /
'bras bu yod pa'i rgyu nyid yin pa'i phyir don yod pa'i dam tshig go / /
don yod pa'i dam tshig yin pa'i phyir de nyid snying pos skad cig dngos grub ces bya ba yin no / /
rtsa ba'i rgyud ces bya ba ni 'das ma thag tu bshad pa'i dkyil 'khor bcu gcig gi rgyud de ni rtsa ba'i rgyud dang /
rgyud phyi ma ni 'og nas 'chad par 'gyur ba'i dpal rdo rje sems dpa' la sogs pa'i dkyil 'khor ston par byed pa'o / /
'di gnyis dang bcas pa 'das ma thag tu bshad pa'i dkyil 'khor gyi phyag rgya'i rgyud ni bla na med pa yin no / /
de ci'i phyir zhe na /
dngos grub mchog ni 'di bzhin du / /
zhes bya ba la /
rang gi rtog pa'i cho gas phyag rgya'i rgyud 'di ji ltar phyag rgya chen po la sogs pa'i dngos grub rdzogs par byed pas /
mchog tu gyur pa de bzhin du de dag dang bcas pa yang bla na med pa'i ye shes sgrub par byed pa yin no / /
dpal mchog dang po'i rgyu cher bshad pa /
shes rab kyi pha rol tu phyin pa 'byung ba zhes bya ba las /
dum bu gnyis pa rtsa ba'i [(]brgyud [,]rgyud [)]las /
dpal rdo rje sems dpa'i gsang ba'i dkyil 'khor gyi phyag rgya'i rtog pa bshad pa rdzogs so // //
da ni dum bu gnyis pa rtsa ba'i rgyud las gsungs pa'i /
dpal rdo rje sems dpa'i dkyil 'khor chen po nas brtsams te /
phyag rgya'i mtshan nyid bstan par bya ba'i phyir /
de nas zhes bya ba la sogs pa gsungs te /
de nas kyi sgra ni de ma thag pa la ste gsang ba'i dkyil 'khor gyi phyag rgya bcings pa'i rjes thogs la'o / /
dang po'i dkyil 'khor ni rdo rje sems dpa'i dkyil 'khor la sogs pa'i phyag rgya thams cad de /
phyag rgya chen po dang /
dam tshig dang /
chos dang las kyi phyag rgya'o / /
de rnams kyi rgyud ni ston par byed pa'i sgra'i tshogs te /
de'i cho ga rgyas pa ni phyag rgya chen po la sogs pa'i mtshan nyid can gyi sgrub par byed pa'i 'bras bu ston pa'i rgyun no / /
de la bcom ldan 'das kyi phyag rgya chen po'i rgyud ni zhes bya ba la /
dkyil 'khor chen po las gsungs pa'i dpal rdo rje sems dpa'i rtogs pa dang ye shes kyi brtson 'grus kyi las so / /
de ston par byed pa dang /
de dang rgyu mthun pa dang /
de skyed par byed pa'i las kyi phyag rgya ni las kyi phyag rgya'o / /
rdo rje khu tshur med pa rnams kyis rtogs par bya'o zhes bya ba la rdo rje la sogs pa'i phyag mtshan dang bral ba'i rdo rje khu tshur rnams ni rdo rje khu tshur rdo rje med pa rnams so / /
de dag gis las kyi phyag rgya rnams rtogs par bya ste /
las kyi phyag rgya thams cad rdo rje khu tshur gnyis las byung ba slob ma rnams la bstan par bya'o zhes bya ba'i don to / /
g.yon du rdo rje snyems pa zhes bya ba la sogs pa la rdo rje khu tshur gnyis bcings nas g.yon pa'i rdo rje khu tshur gyis bsnyems par byas nas g.yas pa'i rdo rje khu tshur rang gi snying gar stod pa'i tshul gyis 'dzin pa 'di ni rdo rje snyems pa zhes bya ba bcom ldan 'das rdo rje sems dpa'i las kyi phyag rgya yin no / /
'di'i las bstan par bya ba'i phyir rab tu dga' ba brtan par byed cing dngos grub thams cad ster ba'o zhes bya ba la /
rab tu dga' ba ni bshad zin to / /
de brtan par byed cing brtson 'grus kyi stobs kyis gang gi phyir rnal 'byor pa rnam par rtog pa thams cad kyis mi bskyod pa'i phyir rab tu dga' ba mi phyed pa dang ldan par 'gyur ba yin no / /
dngos grub thams cad ster ba ni phyag rgya chen po la sogs pa'i dngos grub thams cad stsol ba'o / /
'dis ni don 'di bstan par 'gyur ro / /
phyag rgya chen po la sogs pa'i phyag rgya thams cad sgrub par byed pas las kyi phyag rgya rnams bcing bar bya ba yin no / /
gzhu dang mda' gtod pas rdo rje mtshon cha ma'o zhes bya ba ni g.yon pa'i rdo rje khu tshur gyis gzhu 'dzin pa'i tshul du byas la rdo rje khu tshur de snying ga'i phyogs su gyen du kha bltas par bzhag nas de'i steng du g.yas pa'i rdo rje khu tshur 'og tu blta ba bzhag ste /
slar yang des mda' gsor ba'i tshul du byas pa 'di ni rdo rje yid las byung ba'o / /
'og tu 'khyud pa zhes bya ba ni rdo rje khu tshur gnyis kyis mchan khung gi 'og tu 'khyud pa 'di ni ki li ki la'i'o / /
rgyal mtshan gyen du bsgreng ba zhes bya ba ni rdo rje khu tshur gnyis rgyal mtshan gyen du bsgreng ba'i tshul du 'dzin pa 'di ni rdo rje dran pa'i'o / /
rdo rje bsnyems pa gnyis bstod pa / /
zhes bya ba ni rdo rje khu tshur gnyis bcings te nang du mngon par phyogs shing steng du kha blta ba des lag pa gnyis dku la brten par byas pa ni /
rdo rje bsnyems pa'i'o / /
sgeg pa dang bcas pas /
mtha' la sogs pa dgrol bar bya / /
zhes pa la sogs pa la khu tshur gnyis bcings nas /
sgeg pa dang bcas pas mtha' ma la sogs pa'i sor mo thams cad bkrol nas klog 'gyu ba'i tshul gyis gar bya'o / /
de ji lta bu zhe na /
g.yas su yongs su bskor bas zhes bya ba ni g.yas su bskor ba ni g.yas su yongs su bskor ba ste /
des me tog la sogs pa'i ka pu Ta g.yas su yongs su bskor ba ni me tog la sogs pa'i ka pu Ta'o / /
me tog la sogs ston par byed pa'i ka pu Ta ni me tog la sogs pa'i ka pu Ta'i thal mo'o / /
sogs pa'i sgras ni spos dang mar me dang dri ston par byed pa'i ka pu Ta shes par bya'o / /
me tog la sogs pa'i ka pu Ta de spyi bo'i phyogs su 'dzin zhing de nas phab la de bzhin du sgeg pa dang bcas pas mchod pa dor bar bya'o zhes bya ba dang sbyar ro / /
ji ltar zhe na /
rdo rje thal mos zhes bya ba'i me tog la sogs pa'i ka pu Ta de phab nas rdo rje thal mo byas te /
byed par gyur pa'i rdo rje thal mo de rnam par 'gyur ba yin nam ma yin zhe na /
dkrol ba zhes bya ba ni me tog la sogs pa dkrol ba'i tshul dang bcas pas so / /
sgeg pa dang bcas pas mchod pa dor ba'o zhes bya ba ni sgeg pa dang bcas pas me tog la sogs pa 'bul ba'i tshul gyis dor bar bya'o / /
de la rdo rje thal mos sgeg pa dang bcas pas mchod pa dor ba ji lta bu zhe na /
de bzhin du'o zhes bya ba ste /
ji ltar dam tshig gi phyag rgya'i skabs su sgeg pa dang bcas pas mchod pa dor bar bstan pa de bzhin du las kyi phyag rgya'i skabs su 'dir yang bya ba yin no / /
'dis ni 'di ltar 'chad par 'gyur te rdo rje khu tshur gnyis kyis ji skad bshad pa'i rdo rje mtshon cha ma'i snying po brjod cing gar bya ste /
ka pu Ta'i thal mo bcings la spyi bor gzung bar bya ste /
de nas de las phab nas rdo rje thal mo bcings te /
de nas rjes la sgeg pa dang bcas pas me tog 'bul ba'i tshul gyis steng du gtor bar bya ste /
de nas rdo rje mtshon cha ma'i las kyi phyag rgya bcing bar bya'o / /
de nas rdo rje kI li kI la'i snying po brjod cing de bzhin du rdo rje thal mo bcings la de nyid sgeg mas spos 'bul ba'i tshul gyis 'og tu ldugs pa ste /
de nas kI li kI la'i las kyi phyag rgya bcing bar bya'o / /
de nas rdo rje dran ma'i snying po brjod cing de bzhin du rdo rje thal mo bcings la de nyid sgeg pas mar me 'bul ba'i tshul gyis mthe bo sbyar nas bskor bar bya ste /
rdo rje dran ma'i las kyi phyag rgya bcing bar bya'o / /
de nas rdo rje snyems ma'i snying po brjod cing de bzhin du rdo rje thal mo bcing nas de nyid sgeg pas snying ga'i phyogs su brkyang la dris byug pa'i tshul du sbyar te /
rdo rje thal mo spyi bor gzung bar bya ste /
de nas rdo rje snyems ma'i las kyi phyag rgya bcing bar bya'o / /
rdo rje yid las byung ba dang /
kI li kI la dang /
rdo rje dran ma dang /
rdo rje snyems ma'i las kyi phyag rgya rnams gang yin pa de nyid go rims ji lta ba bzhin du rdo rje mtshon cha dang /
kI li kI la dang /
rdo rje dran ma dang /
rdo rje snyems ma la sogs pa rnams kyi yang yin par gzung bar bya'o / /
de ltar rdo rje mtshon cha ma la sogs pa'i las kyi phyag rgya bstan nas /
da ni dpyid ka rdo rje ma la sogs pa'i las kyi phyag rgya bstan par bya ba'i phyir /
rdo rje gar ni nang gi mtshams rnams la'o zhes bya ba la rdo rje gar ni 'das ma thag tu bshad pa'i mtshan nyid can de /
nang gi mtshams bzhi po la dpyid ka rdo rje ma la sogs pa bzhi dang /
phyi'i dkyil 'khor gyi mtshams bzhi la sgeg mo la sogs pa rnams kyi las kyi phyag rgya bskyed pa'i rgyur gyur pa shes par bya'o / /
de ci'i phyir zhe na /
rdzogs pa zhes bya ba la sogs pa ste /
phyi'i yo byad me tog dang spos dang mar me dang dri dang ldan pa ni rdzogs pa'o / /
ma tshang ba ni de dang bral ba'o / /
yang na ji ltar rnyed pa'i zhes bya ba la me tog la sogs pa'i mchod pa'i rdzas rnams las phyogs gcig thob pa ni ji snyed pa ste ji snyed pa des kyang ngo / /
me tog la sogs pa'i mchod pa rnams kyi mtshan ma ni me tog la sogs pa'i mchod pa'i mtshan ma ste /
me tog la sogs pa'i tshul rnams so / /
sogs pa'i sgras ni spos la sogs pa gzung bar bya'o / /
me tog la sogs pa'i mchod pa'i mtshan ma de rnams kyi /
dngos grub kun gsol thun mong yin / /
zhes bya ba ni dpyid ka rdo rje ma la sogs pa'i las kyi phyag rgya thams cad grub pa'i phyir /
thun mong gi rgyur gyur pa rdo rje yin pas na /
dpyid ka rdo rje ma la sogs pa'i las kyi phyag rgya rnams bskyed pa'i rgyur gyur pa yin no / /
dpyid ka rdo rje ma la sogs pa'i las kyi phyag rgya ma rnams kyi mtshan nyid ji ltar shes par bya zhe na /
dam tshig gi phyag rgya'i sbyor bas mtshan ma yongs su gzung ba zhes bya ba la ji ltar dpyid ka'i rdo rje ma la sogs pa'i dam tshig gi phyag rgya'i sbyor ba bstan pa de bzhin du de rnams kyi las kyi phyag rgya'i sbyor ba yang de bzhin no / /
'dis ni 'di ltar bstan par 'gyur te /
rdo rje khu tshur gnyis bcings la /
dpyid ka rdo rje ma'i snying po brjod cing gar byas te snga ma bzhin du ka pu Ta'i thal mo spyi bo'i phyogs su bcing bar bya zhing de nas de phab la rdo rje khu tshur gnyis bskor bas bcings te me tog 'bul ba'i tshul gyis steng du gtor bar bya ste /
'dis ni dpyid ka rdo rje ma'i las kyi phyag rgya yin no / /
de nas de bzhin du rdo rje sprin ma'i snying po brjod cing /
rdo rje'i gar bya ste ka pu Ta'i thal mo spyi bo'i phyogs su bcings la phab ste /
rdo rje khu tshur gnyis bskor ba bcings te /
spos 'bul ba'i tshul gyis blugs par bya ste /
'dis ni rdo rje sprin ma'i'o / /
de nas de bzhin du ston ka'i rdo rje ma'i snying po brjod cing spyi bo'i phyogs su ka pu Ta'i thal mo bcings nas phab la /
rdo rje khu tshur gnyis bskor ba bcings te mar me 'bul ba'i tshul gyis mthe bo sbyar la bskor bar bya ste /
'di ni ston ka'i rdo rje ma'i'o / /
de bzhin du dgun ma'i snying po brjod cing gar byas la spyi bo'i phyogs su ka pu Ta'i thal mo bcings nas phab ste /
rdo rje khu tshur gnyis bcings shing snying ga'i phyogs su brkyang ste /
slar yang rdo rje khu tshur gnyis bcings la /
spyi bor gzung bar bya ste /
'di ni rdo rje dgun ma'i las kyis phyag rgya'o / /
rdo rje khu tshur gnyis kyis bskor ba de bzhin du sgeg mo'i snying po brjod cing /
ka pu Ta'i thal mo bcings shing phab la rdo rje khu tshur gnyis bcings la snying ga'i phyogs su bskor bas gzung bar bya ste 'di ni sgeg mo'i'o / /
de bzhin du bzhad ma'i snying po brjod cing ka pu Ta'i thal mo bcings la /
rdo rje khu tshur gnyis kyis bskor bas bcings la dgod pa'i tshul gyis yongs su bskor te /
kha'i phyogs su gzung bar bya ste 'di ni bzhad ma'i'o / /
de bzhin du glu ma'i snying po brjod cing ka pu Ta'i thal mo bcings nas phab la rdo rje khu tshur gnyis bskor ba bcings te tshig 'byin pa'i tshul gyis kha'i phyogs nas gyen du 'dren pa'i tshul du bya ste 'di ni glu ma'i'o / /
de bzhin du rdo rje gar ma'i snying po brjod cing gar ma'i las byung ba'i ka pu Ta'i thal mo bcings nas phab la rdo rje khu tshur gnyis bskor ba bcings te /
gar gyi tshul gyis bskor bar byas te 'di ni gar ma'i'o / /
de nas rdo rje lcags kyu ma'i snying po brjod cing rdo rje khu tshur gnyis bcings la mdzub mo gnyis kyis lcags kyur byas te /
'di ni rdo rje lcags kyu ma'i'o / /
de nas rdo rje zhags pa'i snying po brjod cing rdo rje khu tshur gnyis bcings la /
g.yas pa'i mdzub mo lcags kyus g.yon pa'i mdzub mo bsgreng ba gzung bar bya ste 'di ni rdo rje zhags pa'i'o / /
de nas lcags sgrog gi snying po rjes su dran zhing rdo rje khu tshur gnyis bcings la mdzub mo dang mthe bo dag gis mdud pa bcings pa'i tshul du bya ste /
'di ni rdo rje lcags sgrog gi'o / /
de'i rjes la rdo rje dril bu'i snying po brjod cing rdo rje khu tshur gnyis bcings la /
phan tshun yang dag par sbyor ba 'di ni rdo rje dril bu las kyi phyag rgya'o / /
'di rnams kyi don yod pa'i las la grub pa rnams so zhes bya ba ni ji ltar phyag rgya chen po rnams dang dam tshig dang chos kyi phyag rgya rnams don yod pa'i las grub pa'i rgyur gyur pa de bzhin du las kyi phyag rgya rnams kyang dngos grub thams cad kyi don du gyur pa yin no / /
rdo rje khu tshur gyis bdud rtsi'i chu bzla'o zhes bya ba la /
rdo rje khu tshur gyis rdo rje me tog gi yal ga gcig bzung ste bum pa'i sngags kyis bum pa la mngon par bsngags par bya'o zhes bya ba'i tha tshig go / /
'jug pa'i mchog ni phyag rgya bshad pa yin zhes bya ba la dkyil 'khor du 'jug pa'i phyag rgya ste de sngar bshad zin to / /
dkyil 'khor chen po zhes bya ba ni rdo rje sems dpa'i dkyil 'khor chen po ste /
der thams cad kyi slob dpon ni rdo rje sems dpa'i dkyil 'khor chen po'i slob dpon yin no / /
de byin gyis brlabs pa ni bstan par bya ba ste /
phyi ma'i mtha'i bar du'o / /
de'i don du gsang ba'i dam tshig ces bya ba'i phyag rgya gang yin pa de bshad zin to / /
'jug pa'i phyag rgya gnyis pa zhes bya ba ni /
slob ma 'jug pa'i don du dkyil 'khor brtags la 'jug pa'i phyir bshad pa'i phyag rgya gnyis pa yin no / /
de ji lta bu yin zhe na /
rdo rje bsdams pa zhes bya ba la sogs pa la /
rdo rje bsdams pa bcings nas g.yon pa'i mdzub mo dang mthe bo dag gis de bzhin du skye gnas der g.yas pa'i mthe bo 'og tu kha lta ba bcug la btsir te mdzub mo gnyis kyis lcags kyu byas la dkyil 'khor chen por 'jug par bya'o / /
yang na sems dpa' gang la 'jug /
de ni myur du 'grub par 'gyur / /
zhes bya ba la rnam par snang mdzad la sogs pa'i dkyil 'khor gang la yang 'di bcings nas /
rnam par snang mdzad la sogs pa'i 'jug pa'i cho gas 'jug na /
sems dpa' de rnam par snang mdzad la sogs pa'i rang gi dngos grub kyi rnam par snang mdzad la sogs pa'i dkyil 'khor der myur ba kho nar 'grub par 'gyur ro / /
'dis ni dkyil 'khor thams cad la 'jug pa'i thun mong gi phyag rgya 'di yin no zhes bstan pa yin no / /
rab tu dga' ba'i rdo rje ma / /
zhes bya ba la rab tu dga' ba'i rdo rje sems dpa' ste /
de'i phyag rgya gang yin pa de ni rab tu dga' ba'i rdo rje ma yin no / /
rang gi khu tshur gyis rdo rje'i bdud rtsi'i chu blangs nas zhes bya ba la sogs pa la /
rdo rje sems dpa'i dkyil 'khor du rdo rje khu tshur gyis rnam par rgyal ba'i bum pa las chu blangs nas des bdag nyid dang slob ma rnams la dbang bskur bar bya'o / /
de bzhin gshegs pa'i dkyil 'khor du de bzhin gshegs pa'i khu tshur dang /
rdo rje rigs kyi dkyil 'khor du rdo rje khro bo'i khu tshur dang pad+ma rigs kyi dkyil 'khor du pad+ma rigs kyi khu tshur dang /
nor bu'i rigs kyi dkyil 'khor du rin po che'i khu tshur dang /
phyi rol du rdo rje rigs kyi dkyil 'khor du phyi rol gyi rdo rje'i khu tshur gyis chu blangs te /
rang dang gzhan dag la dbang bskur bar bya'o / /
de nyid kyis chu de rang 'thungs pa dang gzhan 'thung du bcug nas rnal 'byor pa dang pha rol po yang dbang bskur bar 'gyur ro / /
thams cad ces bya ba la sogs pa ni go sla'o / /
skyil mo krung gis gar dang mchod pa dbul bar bya'o zhes bya ba la rdo rje sems dpa' dkyil 'khor du sems dpa'i skyil mo krung dang /
de bzhin gshegs pa dang /
rab tu dga' ba'i rdo rje khro bo'i rdo rje dang /
'jig rten dbang phyug gi dkyil 'khor rnams su rdo rje skyil mo krung gis 'dug ste mchod pa dang gar dbul bar bya ba yin no / /
nor bu'i rigs kyi dkyil 'khor du yang mchod pa dang gar dbul ba ni sems dpa'i skyil mo krung kho nas bya ba yin no / /
de bas mchod pa rnams ni rdo rje gar gyis so zhes bya ba la /
phyag rgya bcu gnyis kyis mchod pa thams cad du rdo rje gar gyis bya ba yin gyi gzhan gyis ni ma yin no zhes bya ba'i nges pa bstan pa yin no / /
rdo rje'i glu blangs pas rdo rje gar dbul bar bya'o zhes bya ba ni phyag rgya bcu gnyis kyis mchod pa dang gar dbul ba ni /
'dod chags la sogs bde kun yid khyod ni / /
kun bsdus bdag la bde ba stsol mdzod cig /
rdo rje sems dgongs myur du bdag bstan mdzod / /
bdag dgyes mdzad dang bde mchog grub la 'dud / /
ces bya ba'i rdo rje'i glu len cing bya ba yin no / /
de ltar phyag rgya bcu gnyis kyis mchod pa rnams kyi thun mong gi cho ga bstan nas /
da ni gsang ba'i mchod pa bzhi po'i khyad par gyi mtshan nyid bstan par bya ba'i phyir /
rdo rje gar gyi mchod pa rnams dbul zhes bya ba la sogs pa gsungs te /
rdo rje khu tshur gnyis bcings nas sngar bshad pa'i rdo rje'i glu len cing /
ji skad bshad pa'i gar byas te ka pu Ta'i thal mo kha sbyor spyi bor bcings te de las phab la rdo rje thal mo byas nas me tog 'bul ba'i tshul gyis sgeg pa dang bcas pas steng du gtor bar bya'o / /
de nas rdo rje khu tshur gnyis kyis rdo rje sems dpa'i phyag rgya rdo rje snyems ma bcing bar bya'o / /
de nas rdo rje mtshon cha ma'i las kyi phyag rgya bcing bar bya ste /
'di ni rdo rje khu tshur gnyis kyis mda' gzhu 'dren pa'i tshul can no / /
'di ni gsang ba'i mchod pa'i phyag rgya dang po yin no / /
slar yang rdo rje khu tshur gnyis bcings nas rdo rje'i glu len cing gar byas te /
ka pu Ta'i thal mo kha sbyar ba bcings la phab nas rdo rje thal mo bcings la spos 'bul ba'i tshul gyis 'og tu blugs par bya'o / /
'dis ni rdo rje sems dpa'i las kyi phyag rgya bcings nas de nyid kyi snying po brjod par bya'o / /
de nas rdo rje kI li kI la'i snying po brjod cing rdo rje khu tshur gnyis kyis bdag nyid la 'khyud par bya ste /
'di ni gsang ba'i mchod pa gnyis pa yin no / /
de nas de bzhin du rdo rje thal mo bcings nas de nyid sgeg pas mar me 'bul ba'i tshul gyis mthe bo sbyar ba bskor bar bya ste /
rdo rje sems dpa'i las kyi phyag rgya bcing bar bya'o / /
de nas rdo rje bran ma'i snying po brjod cing rdo rje khu tshur gnyis kyis rgyal mtshan bsgreng ba'i tshul du byas te 'di ni gsang ba'i mchod pa gsum pa'o / /
de nas de bzhin du rdo rje thal mo bcings la de nyid sgeg pas snying ga'i phyogs su bcings te /
dri chus byug pa'i tshul gyis rab tu sbyar la /
rdo rje thal mo bcings la spyi bor gzung bar bya'o / /
de nas rdo rje sems dpa'i las kyi phyag rgya bcing bar bya'o / /
de nas rdo rje snyems ma'i snying po brjod cing rdo rje khu tshur gyis snyim pa gnyis bcing bar bya ste /
'di ni gsang ba'i mchod pa'i phyag rgya bzhi [(]ba'o[,]pa'o[)] / /
lha mo rnams kyi las kyi phyag rgya dang /
gang zhig mchod pa'i phyag rgya dang de rnams kyi khyad par gang zhig yin zhes bya ba'i rnam par rtog pa 'di la khyad par brjod par bya ste /
rdo rje mtshon cha ma la sogs pa'i snying po bzla zhing gar byas nas las kyi phyag rgya bcing bar bya'o / /
rdo rje glu len cing gar byas nas mthar rdo rje mtshon cha ma la sogs pa'i snying po bzlas nas mchod pa'i phyag rgya rnams bcing bar bya'o zhes bya ste /
khyad par 'di yin no / /
gsang ba'i mchod pa rnams rdo rje sems dpa'i las kyi phyag rgya las byung ba yin no zhes bya ba ni 'di'i khyad par gnyis pa yin no / /
de ltar rdo rje mtshon cha ma la sogs pa'i khyad par du byas pa'i rdo rje mtshon cha ma la sogs pa'i gsang ba'i mchod pa bzhi pa'o / /
rdo rje sems dpa' la sogs pa'i rnal 'byor dang ldan pa'i bdag nyid la yang dag par mchod la mthar sgeg mo dga' ba'i rdo rje ma gsang ba'i phyag rgyas phyag 'tshal bar bya'o / /
sgeg mo dga' ba'i rdo rje ma de khyad par ji lta bu zhig yin zhe na /
bzhad pa dang bcas pa'i zhal dang spyan g.yo ba gang yin pa des 'dud pa'am yang na spyi bo bkug pas phyag 'tshal ba gang yin pa 'di'i sgeg mo dga' ba'i rdo rje ma'o / /
'dis ni bcom ldan 'das kyi phyag rgya chen po bcings la phyag 'tshal ba'i glu len cing phyag 'tshal bar bya ba yin no / /
phyag 'tshal ba des ji ltar 'gyur zhe na /
bcom ldan 'das rdo rje 'chang dgyes pas dga' ba thams cad la sogs pa'i bde ba thams cad dang yid bde ba'i dngos grub thams cad stsol ba yin no zhes bya ba la /
de la zag pa dang bcas pa dang zag pa med pa'i yid bde ba'i khyad par ba spu ldang ba'i rgyur gyur pa ni dga' ba yin no / /
bde ba ni lus kyi tshor ba bde ba'o / /
de las gzhan pa sems kyi tshor ba bde ba ni yid bde ba'o / /
dga' ba thams cad la sogs pa'i bde ba dang yid bde ba gang la thog mar yod pa de ni /
dga' ba thams cad la sogs pa'i bde ba thams cad dang yid bde ba rnams so / /
de dag gi dngos grub ni yongs su rdzogs pa ste dngos grub de rnams sgeg mo dga' ba'i rdo rje mas rdo rje 'chang chen po la phyag 'tshal nas sgrub pa po la stsol ba yin no / /
rdo rje bsdams pa zhes bya ba la sogs pa la dkyil 'khor bris nas rang dang gzhan gyi cho ga thams cad yongs su rdzogs par byas la /
sngon du bsnyen pa'i dus sam sgrub pa'i dus su bzlas pa dang bsgom pas /
slob dpon nam slob ma skyo bar gyur pas lha gshegs su gsol 'dod na /
de'i tshe rdo rje bsdams pa bcings nas rang gi lha'i snying po bzla zhing rang gi snying ga'i phyogs su bde bar bcings la badzra muHzhes bya ba 'dis dgrol bar bya'o / /
phyag rgya thams cad rang rang gi gnas su dgrol bar bsams na /
de ltar dkyil 'khor gyi phyag rgya thams cad dkrol bar 'gyur ro / /
sngon du bsnyen pa la sogs pa'i dus su yang rnal 'byor ba rnams kyis rang gi lha'i phyag rgya thams cad kyang dkrol bar 'gyur ro / /
rdo rje sems dpa'i bsgom pas zhes bya ba la sogs pa la /
badzra badzra zhes brjod cing bdag nyid rdo rje sems dpa' bsgoms la rdul tshon gyi re khA dang /
thig skud kyi re khA dang /
rdo rje dang rigs thams cad phyag mtshan yid kyis gyen du bteg la /
rdo rje shugs kyis dkyil 'khor gyi nang du 'jug pa'am /
phyir 'byung bar byas nas rnal 'byor pa'i dam tshig nyams par mi 'gyur ro / /
de bzhin du rdo rje sems dpa' bsgom pas dkyil 'khor phyag na dam tshig nyams par mi 'gyur ro zhes bya ba la sngar bshad pa'i tshul gyis dkyil 'khor bris nas /
cho ga thams cad rjes su spyad la phyag rgya bkrol bar byas nas lha thams cad gshegs su gsol bar bya'o / /
de nas sprul pa'i dkyil 'khor rang gi lus la bcug ste /
kha dog dang dbyibs kyi bdag nyid can gyi ra ba la sogs pa ji ltar bris pa rdo rje sems dpa'i snying po brjod cing chags na dam tshig nyams par mi 'gyur ro / /
de nas las kyi phyag rgya'i rgyud ces bya ba la de nas kyi sgra ni skabs la bab pa'o / /
las sgrub par byed pa'i phyag rgya ni las kyi phyag rgya ste de rnams ston par byed pa'i sgra'i tshogs ni rgyud de /
de 'di ltar yin no zhes bya ba ni tshig gi lhag ma'o / /
de ji ltar yin zhe na /
bde ba chen po'i rdo rje zhes bya ba la sogs pa la /
dang po'i rdo rje ni bde ba chen po'i rdo rje ste de bcings la spyi bor 'dzin na bdag nyid bsrung bar 'gyur ro / /
dpral bar 'dzin na gzhan bsrung bar 'gyur ro / /
snying ga'i phyogs su phab nas bzhag na phyogs thams cad du 'bar ba'i rnam pa can gyi byed pa dang ldan pa'i rdo rje 'bar ba 'byung ba yin no / /
rdo rje khro ba'i rgyal po rnams kyis kyang 'jug par mi nus so zhes bya bar bcom ldan 'das rdo rje sems dpas gsungs so / /
'dis ni phyogs dang mtshams thams cad dang dkyil 'khor bcings par 'gyur ro / /
snying gar bsgom pa rdo rje dang bcas pa'o zhes bya ba la /
de nyid snying ga'i phyogs su bzhag la rang rang gi snying ga'i zla ba la rdo rje rtse lnga pa bsgom par byas na bdud thams cad kyi stobs 'joms par 'gyur ro / /
gyen du kha blta ba btung bar bya'o zhes bya ba ni de nyid bcings nas de'i dbus ma'i rdo rje'i steng du kha bltas par bzhag nas 'thungs na tshe 'phel bar 'gyur ro / /
rang gi gdong yongs su sbyangs nas gdong par dgrol bar bya'o zhes bya ba la dang po'i rdo rjes rang gi gdong pa yongs su sbyangs nas de nyid rang gi gdong pa yongs su bkrol bar byas nas /
gzugs phun sum tshogs pa chen po dang ldan par 'gyur ro / /
dbus ma rdo rje ldeg par yang bya'o zhes bya ba la dang po'i rdo rje dbus ma'i rdo rje ldeg par byas nas gzi brjid 'phel bar 'gyur ro / /
dpung mgo gnyis su bzhag cing snying gar gzhag par bya'o zhes bya ba la /
dang po'i rdo rje dpung mgo gnyis la bzhag nas /
snying ga'i phyogs su bzung na mdangs dang stobs 'phel bar 'gyur ro / /
rab tu dga' ba'i rdo rje mda' lnga bsdus pa'i mdzub mo gnyis kyi lcags kyu gang yin pa des /
cod pan dang dar dpyangs bcings pa'i dbang bskur ba mthong ba'i tshul byas nas /
dbang bskur ba thams cad thob par 'gyur ro / /
skye gnas las dong tshe 'byin pa'o zhes bya ba ni /
rab tu dga' ba'i rdo rjes rang gi rtags las dong tshe 'byin pa'i tshul bstan na /
nor rnyed par 'gyur ro / /
spyi bor gzhag par bya ba la rab tu dga' ba'i rdo rje spyi bor bzung na rgyal srid rnyed par 'gyur ro / /
sa la reg par bya zhes bya ba la rab tu dga' ba'i rdo rjes sa la reg na thob par 'gyur ro / /
rab tu dga' ba'i rdo rjes rtags kyi las so zhes bya ba la /
rab tu dga' ba'i rdo rje bcings te /
des thams cad dbab pa la sogs pa'i rang gi rtags la reg pas las rnams 'byung bar 'gyur ro / /
de ji ltar zhe na /
lcags kyu zhes bya ba la rab tu dga' ba'i rdo rje'i mdzub mo gnyis kyi lcags kyus rang gi rtags la 'dren pas thams cad dbab pa dang /
sa g.yo ba dang /
gar byed du bcug pa dang /
dus gsum gyi bden pa smrar 'jug par 'gyur ro / /
rtse mo gtod pa zhes bya ba la rab tu dga' ba'i rdo rje'i mdzub mo gnyis kyi lcags kyus rang gi rtags kyi rtse mo gtod par byas na /
pra dbab pa thams cad 'grub par 'gyur ro / /
skye gnas bkrol ba'o zhes bya ba ni rang gi rtags te rang gi skye gnas de la rab tu dga' ba'i rdo rje reg pa'i tshul gyis bkrol bar byas nas /
gdon thams cad las grol bar 'gyur ro / /
lag pa g.yon pa'i mthil nyed cing bsnun par bya'o zhes bya ba la /
rab tu dga' ba'i rdo rjes rang gi rtags la reg cing lag pa g.yon pa'i mthil g.yas pa'i mthe bos mnye zhing bsnun na gdug pa thams cad 'jig par 'gyur ro / /
btsir bar bya'o zhes bya ba la rab tu dga' ba'i rdo rjes rang gi rtags btsir na thams cad rengs par 'gyur ro / /
mig btsum par bya'o zhes bya ba la rab tu dga' ba'i rdo rjes rang gi rtags la reg cing mig btsums par byas na thams cad gnyid log tu bcug par 'gyur ro / /
bskor zhing btsir nas rdo rje khro bo'i lta bas blta bar bya'o zhes bya ba la /
rab tu dga' ba'i rdo rjes rang gi rtags la reg cing de ltar gtod par byas nas btsir te /
rab tu gtsigs shing khro gnyer bsdus pa'i khro bo'i mig gi lta bas bsgrub bya la bltas na thams cad la rgyas btab par 'gyur ro / /
yongs su bskor nas kha'i mthar mche ba bstan pa'i zhes bya ba la /
rab tu dga' ba'i rdo rjes rang gi rtags la reg nas bskor te kha'i mtha' gnyis su mche ba ston pa'i tshul gyis gzung na thams cad gsod par 'gyur ro / /
g.yas pa'i mdzub mos sdigs mdzub bya'o zhes bya ba la /
rab tu dga' ba'i rdo rjes rang gi rtags la reg cing g.yas pa'i mdzub mos bsgrub bya la sdigs mdzub byas na thams cad ltung bar 'gyur ro / /
mdzub mos sa las ldang bar bya'o zhes bya la rab tu dga' ba'i rdo rje bcings nas /
de yis rang gi rtags la reg cing g.yas pa'i mdzub mos bslang bar byas la des bsgrub bya las bslang ba byas na thams cad bslang bar 'gyur ro / /
mthe bos mthe bo bcing bar bya'o zhes bya ba la rab tu dga' ba'i rdo rje bcings nas de yis rang gi rtags la reg cing mthe bo bcing bar byas na thams cad 'ching bar 'gyur ro / /
yi ge muHyis phyag rgya bkrol ba'o zhes bya ba la rab tu dga' ba'i rdo rje bcings nas /
de yis rang gi rtags la bzhag ste /
oM ma hA su kha badzra satwa dzaHhUM baM hoH /
su ra te s+t+waM muHzhes bya ba brjod cing thams cad dgrol ba'i bsam pas rang gi rtags bkrol bar byas na de ltar thams cad dgrol bar 'gyur ro / /
dang po'i rdo rje mthe'u chung gi rdo rjes bsnun par bya'o zhes bya ba la /
dang po'i rdo rje'i mthe'u chung gnyis kyi rtse mos bsgrub bya la brdeg par byas na de ltar na phra men ma thams cad las grol bar 'gyur ro / /
de nyid rnam par 'gyur ba'i gdong pas so zhes bya ba la dang po'i rdo rje bcings nas /
gdong pa rnams bsgyur bar sbyar bar bya ste de ltar na ma mo dang gdon thams cad las grol bar 'gyur ro / /
de nyid yongs su bskor nas dpral bar gyen du kha lta bar gnas par zhes bya ba la dang po'i rdo rje bcings te /
yongs su bskor nas dpral ba'i phyogs su mthe bong gi rtse mo gnyis kyis rdo rje he ru ka'i phyag rgya bcings te bzhag na /
de ltar mkha' 'gro ma thams cad kyis rgyas btab pa las grol ba dang rengs par 'gyur ro / /
de nyid kyis nam mkha' la brdeg pa'o zhes bya ba la dang po'i rdo rje nyid kyis gdug pa thams cad kyi phyag rgya gzhig pa'i bsam pas nam mkha' brdeg pa'i tshul byas te /
de ltar na gdug pa thams cad kyi phyag rgya 'jig par 'gyur ro / /
g.yo zhing btsums pa'i mig gnyis kyis / /
phyag rgya bcings pa bkrol ba'o / /
zhes bya ba la /
dang po'i rdo rje bcings te de nas rims kyis btab pa'i spyi bo nas brtsams te /
byab par bya ste g.yo zhing btsums pa'i mig gis de nyid bkrol bar byas na /
de ltar na rims thams cad zhi bar 'gyur ro / /
mthe chung gi nor bus reg par bya zhes bya ba la /
dang po'i rdo rje mthe chung gnyis rdo rje rin po cher byas na des dug la sogs pa thams cad 'jig par 'gyur ro / /
mdzub mo mnyam pos zhabs kyi sor mo brje bar bya ste /
bza' ba'am yid kyis gzhag par bya'o zhes bya ba la /
dang po'i rdo rje mdzub mo gnyis yang dag par sbyar zhing rtse mor byas la de nyid dpal rdo rje sems dpa'i zhabs kyi sor mo'i rang bzhin can du bsam par bya ste /
de ltar mdzub mo mnyam pa dang zhabs kyi sor mo brje bar byas par 'gyur te /
de ltar zhabs kyi sor mo brje bar byas nas phyag rgya de nyid dug gi steng du bzhag ste bdud rtsir byas nas bza' bar bya'o / /
yang na yid kyis ji ltar mngon par 'dod pa'i gnas su gzhag par bya ste de ltar na dug thams cad bdud rtsir byas par 'gyur ro / /
mdzub mos sbyin sreg byed pa zhes bya ba ni dang po'i rdo rje bcings te mdzub mo gnyis kyis kha la sbyin sreg gi tshul du byas na gshed byed dang /
byur dang /
ro langs dang /
dpal dang mi ldan pa 'jig par 'gyur ro / /
rab tu dga' ba'i rdo rje ni /
mda' lnga bsdus pa'i mdzub mo gnyis kyi lcags kyu ste de gnyis gdong du bkrol bar byas nas /
'thab mo dang 'thab pa dang rtsod pa dang 'gyed pa thams cad 'jig par 'gyur ro / /
sbyin sreg byed pa zhes bya ba ni rab tu dga' ba'i rdo rje bcings nas sbyin sreg gi tshul du byas na yams dang byur dang sdig pa dang /
rmi lam ngan pa thams cad 'jig par 'gyur ro / /
mthe chung gnyis skye gnas su byas la sbyar te /
phyag rgya dral bar bya'o zhes bya ba la /
rab tu dga' ba'i rdo rje bcings te /
de'i mthe chung gnyis rang gi rtags la bzhag nas phyag rgya bcings pa dral bar byas na /
pha rol gyi dpung thams cad rengs pa dang /
gnyid log par bya ba dang /
rmongs pa dang 'jig pa dang /
rgyas btab pa dang /
gsod par 'gyur ro / /
srin lag tha ma mnyam par sbyar te so sor ba dan gyi tshul du bsgreng bar bya'o zhes bya ba la /
rab tu dga' ba'i rdo rje bcings nas srin lag gnyis dang /
mthe'u chung gnyis brkyang nas so sor sbyar te rtse mo gnyis byas nas gyen du gtod cing gzung na 'thab mo thams cad las rgyal ba thob par 'gyur ro / /
rdo rje bsdams pa zhes bya ba la rdo rje bsdams pa bcings te /
des las rnams bya ba yin no / /
ji ltar zhe na /
legs par byed pa zhes bya ba la sogs pa la rdo rje bsdams pa bcings nas mdzub mo dang mthe bo dag gis legs pa sbyin pa'i tshul du byas na sdig pa thams cad 'jig par 'gyur ro / /
mdzub mo dang mthe bo mnyam por phye ba dgug pa zhes bya ba la /
rdo rje bsdams pa bcings nas mdzub mo gnyis dang mthe bong gnyis mnyam par byas nas cung zad kha phye ba dang /
cung zad bkug pa byas te mthe bo ltar khar gzung ba byas nas 'dis bgegs thams cad rnam par 'jig par 'gyur ro / /
bskor nas dral bar bya'o zhes bya ba ni rdo rje bsdams pa bcings nas bskor te dral bar byas na dgra thams cad rnam par 'joms par 'gyur ro / /
rdo rje bsdams pa nang du brkyang ba'i mthil gyis sa la reg pa zhes bya ba ni rdo rje bsdams pa bcings te /
brkyangs nas rdo rje bsdams pa brkyang ba'i mthil des sa'i steng du reg par byas na bdud kyi dpung thams cad 'jig par 'gyur ro / /
dang po'i rdo rje sprin bskyed pa / /
zhes bya ba ni dang po'i rdo rje bcings nas sprin bskyed pa'i tshul du byas na 'dis sprin bskyed par 'gyur ro / /
mdzub mos char bskyed pa zhes bya ba ni sngar bshad pa'i tshul gyis sprin bskyed par byas nas /
de ma thag tu dang po'i rdo rjes bcings te mdzub mo gnyis kyi rtse mo sbyar ba byas nas rtse mo des char gyi rgyun 'bab pa'i tshul byas na char 'bab par 'gyur ro / /
mdzub mo bzlog par bya'o zhes bya ba la /
dang po'i rdo rje bcings nas mdzub mo gnyis sbyar ba'i rtse mo des bzlog par byas na thog dang glog dang char rnams zhi bar 'gyur ro / /
rdo rje blta bas 'phrog par bya'o zhes bya ba la dang po'i rdo rje bcings nas mdzub mo gnyis sbyar ba'i rtse mo byas te /
rdo rje blta ba'i phyag rgya dang bcas pa'i rtse mo des sprin dang mun pa dang khug rna rnams bsal bar byas te /
de ltar de rnams bzlog par 'gyur ro / /
rab tu dga' ba'i rdo rje bshad pa'o zhes bya ba la rab tu dga' ba'i rdo rje bcings nas mdzub mo gnyis kyi lcags kyus klu thams cad 'gugs pa'o / /
mdzub mo gcig ni nor bu'o zhes bya ba la rab tu dga' ba'i rdo rje bcings nas g.yas pa'i mdzub mo'i steng du bskul ba'i sbyor bas nor bu byas na klu thams cad dbang du bya ba yin no / /
mthe'u chung gi rdo rjes sdigs mdzub ces bya ba la rab tu dga' ba'i rdo rjes mthe'u chung gnyis yang dag par sbyar ba'i rtse mo sdigs mdzub kyi tshul du bzhag na 'dis glu thams cad bran du byed par 'gyur ba yin no / /
mdzub mos sa'i 'og nas chu mig bkug pa ston pa'o zhes bya ba la /
rab tu dga' ba'i rdo rje bcings nas mdzub mo gnyis kyi lcags kyus chu mig dang bcas pa'i klu dgug pa byas nas klu thams cad gdon par grub pa yin no / /
bde ba chen po'i rdo rjes sa la gzung nas g.yo bar bya'o zhes bya ba la /
dang po'i rdo rje bcings te des sa la bzung nas g.yo ba byas nas ma lus pa g.yo bar byed pa'o / /
mdzub mo gnyis kyis gdengs ka'i tshul bstan pa'o zhes bya ba la dang po'i rdo rje bcings nas mdzub mo gnyis kyi lto 'phye'i gzugs kyi tshul du byas na 'dis chu med pa'i yul du chu'i phung po 'byung bar 'gyur ro / /
rtse mo bzhi'i 'od zer gyis me stag bstan pa'o zhes bya ba la /
dang po'i rdo rje bcings nas mtha' ma gnyis dang bzhi'i rtse mos nyi ma'i 'od 'bar ba'i tshul du byas na 'dis mun par nyi ma'i snang ba bskyed par 'gyur ro / /
mdzub mos rlung bskyod pa'o zhes bya ba ni dang po'i rdo rje bcings nas mdzub mo gnyis yang dag par sbyar nas /
rtse mor byas nas rtse mo des rlung bskyed pa'i tshul du byas na rlung thams cad dbang du bya ba yin no / /
rab tu dga' ba'i rdo rje zhes bya ba ni ji ltar bshad pa'i mtshan nyid can gyi rab tu dga' ba'i rdo rjes gzugs thams cad mthong ba la sogs pa'i las rnams sgrub par byed do / /
ji ltar zhe na /
mdzub mo zhes bya ba la sogs pa la rab tu dga' ba'i rdo rje bcings nas /
mdzub mo gnyis kyi rtse mo me long gi dkyil 'khor la blta ba'i tshul gyis gzung bar byas na /
'dis nam mkha' la gzugs thams cad mthong bar byed do / /
ro langs zhes bya ba ni dngos po thams cad bsgrub pa'o / /
'dis ni 'di skad ston par 'gyur te /
rab tu dga' ba'i rdo rje bcings nas de'i mdzub mo gnyis kyi lcags kyus nam mkha' la dngos po thams cad bsgrub pa'i tshul du byas nas dngos po thams cad 'byung ba yin no / /
nam mkha' la rdo rje'i lta bas so zhes bya ba la rab tu dga' ba'i rdo rjes nam mkha' rdo rje bcings nas nam mkha' la rdo rje'i lta bas blta zhing de nyid nam mkha' la rang gi bdag nyid kyis dngos po blta ba'i tshul gyis bzung na nam mkhar rang gi bdag nyid kyi dngos po mthong ba yin no / /
steng du bskor bar bya'o zhes bya ba la rab tu dga' ba'i rdo rje bcings nas shin tu bskor bar byas na nam mkhar de bzhin gshegs pa thams cad dang /
byang chub sems dpa' la sogs pa thams cad mthong bar 'gyur ro / /
rdo rje mda' zhes bya ba la /
bcom ldan 'das rdo rje yid las byung ba'i dam tshig gi phyag rgyas me tog la sogs pa bskyed par 'gyur ro / /
ji ltar zhe na /
shing drung dang /
nags tshal dang /
skyed mos tshal thams cad dang /
'bru rnams la gzhag par bya'o zhes bya ba la bcom ldan 'das rdo rje yid las byung ba'i dam tshig gi phyag rgya bcings nas shing drung dang /
nags tshal dang /
skyed mos tshal thams cad dang 'bru rnams la nam mkhar me tog dang /
lo ma 'bras bu bskyed pa'i bsam pas gzhag par byas na nam mkha' la me tog dang lo ma dang 'bras bu thams cad skye bar 'gyur ro / /
rnon pos sa rlog par bya'o zhes bya ba la /
bcom ldan 'das rdo rje yid las byung ba'i dam tshig gi phyag rgya bcings nas lcags rno ba dang ldan pa'i gshol la byin gyis brlabs par byas na phyag rgya de nyid dang gshol des sa rlog na thams cad du 'bru thams cad smin pa 'byung bar 'gyur ro / /
bdag nyid kyis thams cad la dral bar bya'o zhes bya ba la /
rdo rje yid las byung ba'i dam tshig gi phyag rgya de nyid bcings la 'dis dngos po thams cad las bza' ba la sogs pa thams cad rang nyid kyis drang bar byas nas thams cad las bza' ba dang btung ba dang /
gos dang /
rgyan dang /
gnas thams cad dang /
mchog tu gyur pa'i bu mo gzhon nu dang /
bud med thams cad dang skyes bu dang bran pho dang bran mo rnams 'byung bar 'gyur ro / /
gzhan gyi dpung gi mdun du bskor bar bya'o zhes bya ba la /
rdo rje yid las byung ba'i dam tshig gi phyag rgya de nyid bcings la gzhan gyi dpung gi mdun du bskor bar byas na /
g.yul du yan lag bzhi'i dpung gi tshogs su mthong zhing 'thab par mthong bar 'gyur ro / /
rdo rje khu tshur gnyis kyis bya ba lta rdo rje khu tshur gnyis bcings nas /
'dis sgyu ma mthong ba la sogs pa'i las rnams bsgrub par bya'o / /
ji ltar zhe na /
glog 'gyu ba la bskor bar bya'o zhes bya ba la rdo rje khu tshur gnyis bcings la glog 'gyu ba'i tshul gyis bskor ba byas na sgyu ma thams cad ston par 'gyur ro / /
bskor ba zhes bya ba ni rdo rje khu tshur gnyis bcings te mgal me'i 'khor lo bzhin du bskor ba byas na ji ltar gsungs pa'i las thams cad kyi bya ba 'grub pa yin no / /
glog 'gyu ba'i nam mkha' la zhes bya ba ni rdo rje khu tshur gnyis bcings la glog 'gyu ba'i tshul gyis nam mkha' la bskor bar byas te de ltar rmad du byung ba dang cho 'phrul thams cad mthong bar 'gyur ro / /
g.yas pas g.yon pa la brdeg par bya'o zhes bya ba la g.yas pa'i rdo rje khu tshur [(]kyis [,]gyis [)]g.yon pa'i rdo rje khu tshur la brdeg na thams cad phyir bzlog pa'i bya ba 'grub par 'gyur ro / /
rdo rje khu tshur gnyis g.yo zhing g.yo ba me la gzhag par bya'o zhes bya ba ni /
rdo rje khu tshur gnyis bcings nas sngar bshad pa'i tshul gyis me'i steng du g.yo ba dang bcas par bzhag na me rengs par 'gyur ro / /
mdzub mo mnyam pa'i dkyil 'khor ni nor bu'o zhes bya ba la rdo rje khu tshur gnyis bcings nas mdzub mo gnyis blangs pa bzung la nor bu rin po che'i rnam par steng nas dgug pa'i tshul du byas te chu drang bar bya'o / /
mdzub mo rdo rje zhes bya ba la rdo rje khu tshur gnyis bcings nas mdzub mo gnyis yang dag par sbyar nas rtse mor byas te 'dis dgon par grong khyer dang /
chu bo dang /
mtsho dang /
skyed mos tshal dang /
bza' ba dang /
btung ba dang /
gnas sprul par 'gyur ro / /
mthe bo g.yon pa'i bu ga la g.yas pa'i mdzub mo gzhug par bya zhes bya ba la rdo rje khu tshur gnyis bcings nas mthe bo g.yon pa'i bu ga la byang chub mchog gi tshul gyis g.yas pa'i mdzub mo gzhug par bya ste /
'dis ni sngar bshad pa'i tshul gyis chu'i steng du 'chag pa dang /
gzugs mang po'i rang bzhin gyi bdag nyid kyi dngos po mthong ba dang /
mi snang ba dang /
nam mkha' la 'gro ba'i dngos grub thob par 'gyur ro / /
rab tu dga' ba'i rdo rje zhes bya ba la ji ltar bshad pa'i mtshan nyid can gyis rab tu dga' ba'i rdo rjes lha la sogs pa thams cad mngag gzhug byed pa'i dngos grub thob par 'gyur ro / /
ji ltar zhe na /
steng du nam mkha' la bka' bskyod pa zhes bya ba la rab tu dga' ba'i rdo rje bcings nas sgrib pa med pa'i steng gi phyogs su bka' bsgo ba'i tshul gyis rab tu dga' ba'i rdo rje de nyid bskyod par byas na lha la sogs pa thams cad mngag gzhug byed par 'gyur ro / /
skye gnas g.yo ba zhes bya ba la /
rab tu dga' ba'i rdo rje de nyid kyis rang rtags g.yo bar byas na sems can thams cad dbang du byed par 'gyur ro / /
dbus ma rdo rje zhes bya ba la rab tu dga' ba'i rdo rje bcings nas sor mo dbus ma gnyis kyi rtse mor yang dag par sbyar ba byas na /
mi rgyu ba thams cad dgug pa dang /
dbab pa dang bden par smrar 'jug par 'gyur ro / /
bskyod cing btsir ba'o zhes bya ba la rab tu dga' ba'i rdo rje bcings nas /
bskyod cing btsir ba byas na gzugs brnyan gyi sku thams cad dbab pa dang /
dgug pa dang dgod du gzhug pa dang /
gar byed du gzhug pa dang /
rtser gzhug pa dang bka' bsgo ba thams cad byed pa dang /
thams cad 'dren pa dang 'phrog tu gzhug pa dang /
las thams cad byed du gzhug pa dang /
de rnams byed du 'jug par 'gyur ro / /
rdo rje yid las byung ba zhes bya ba la bcom ldan 'das rdo rje yid las byung ba'i phyag rgya chen po ni /
rdo rje yid las byung ba ste /
des thams cad rjes su chags par 'gyur ba yin no / /
rdo rje kI li kI la'o zhes bya ba ni bcom ldan 'das kI li ki la'i phyag rgya chen po gang yin pa de ni /
rdo rje kI li ki la ste des rgyu ba dang mi rgyu ba thams cad rtser 'jug par 'gyur ro / /
rdo rje chu srin no zhes bya ba la bcom ldan 'das rdo rje dran pa'i phyag rgya chen po gang yin pa de ni rdo rje chu srin te /
des thams cad brtan par byed par 'gyur ro / /
rdo rje snyems ma'i ni bshad pa'o zhes bya ba la bcom ldan 'das rdo rje snyems ma'i phyag rgya chen po gang yin pa de ni /
rdo rje snyems ma ste des thams cad sa rab tu bsgrub par 'gyur ro / /
bshad pa zhes bya ba ni re re la yang sbyar te /
rdo rje yid las byung ba bshad pa dang /
kI li kI la'i bshad pa dang /
rdo rje chu srin bshad pa dang /
rdo rje snyems ma bshad pa'o zhes bya ba'o / /
rdo rje bsdams pa mdzub mo rdo rjes so zhes bya ba la /
rdo rje bsdams pa bcings nas mdzub mo gnyis kyi rtse mor yang dag par sbyar bar byas na /
des rmi lam 'debs par 'gyur ro / /
ji ltar zhe na /
gsol ba 'debs par byed pas zhes bya ba la mdzub mo gnyis kyi rtse mo de nyid gsol ba btab pa'i tshul gyis bzung na rmi lam 'bebs pa sgrub par byed pa yin no / /
mdzub mo gnyis kyis rang gi mig gnyis bkab la ma btsums par bsgoms nas gang mngon par 'dod pa'o zhes bya ba la /
rdo rje bsdams pa bcings nas mdzub mo gnyis kyis rang gi mig gnyis bkab la mig ma btsums par ji ltar 'dod pa'i bcom ldan 'das mdun du bsgom par byas na gzhan rnams la rang gi mngon par 'dod pa'i rmi lam ston par byed pa yin no / /
sbyin sreg byed pa zhes bya ba la /
rdo rje bsdams pa bcings nas mdzub mo gnyis yang dag par sbyar ba'i rtse mos sbyin sreg byed pa'i tshul byas na / /
'dis rmi lam ngan pa thams cad 'jig par 'gyur ro / /
mdzub mo gnyis kyi rtse mos rang gi mig bkab na rmi lam bzang po thams cad brtan par sgrub par byed par 'gyur ro / /
so rnams kyis gzung bar bya'o zhes bya ba la rdo rje bsdams pa bcings nas mdzub mo gnyis kyi rtse mo yang dag par sbyar bar bya ste so rnams kyis gzung ba byas na 'dis 'bras dang nad thams cad 'phrog par 'gyur ro / /
btung bar bya'o zhes bya ba ni /
mdzub mo gnyis kyi rtse mo de nyid btung ba'i tshul du byas na nad thams cad zhi bar 'gyur ro / /
rtse mo bskyod cing sbyin sreg bya'o zhes bya ba la /
mdzub mo gnyis kyi rtse mo kha la bskyod cing sbyin sreg gi tshul du byas nas 'dis dus ma yin par 'chi ba zhi bar 'gyur ro / /
rang gi mthe bo 'og tu rab tu brkyang la brdeg par bya'o zhes bya ba la rdo rje bsdams pa bcings nas mdzub mo gnyis kyi rtse mo yang dag par sbyar bar byas te /
mthe bo gnyis 'og tu mnyam por byas la brkyang ste mthe bong gnyis po des sdig pa la brdeg par byas na ngan song gsum po dral bar 'gyur ro / /
rdo rje sku mchog gi phyag rgya zhes bya ba ni /
gang zhig rdo rje'i sku'i mchog tu gyur pa'i phyag rgya des sku thams cad kyi dngos grub thob par 'gyur ro / /
des ji lta bu yin zhe na /
mthe bo sems dpa'i skyil krung gis / /
mdzub mo'i rdo rje'i sku mchog go / /
zhes bya ba la rdo rje bsdams pa bcings nas mthe bo g.yon pa'i steng du mthe bo g.yas sems dpa'i skyil mo krung gi tshul gyis bzhag la /
mdzub mo gnyis kyi rtse mo yang dag par sbyar ba byas na 'dis rdo rje sku'i mchog ste 'dis sku thams cad kyi dngos grub thob par 'gyur ro / /
dbus ma'i mnyam pa'i kha dbus kyi ngag 'byin pa zhes bya ba la rdo rje sku'i mchog gi phyag rgya'i sor mo dbus ma gnyis kyi me tog gi mgo lcogs kyi tshul byas te phyag rgya 'dis ngag 'byin pa'i tshul gyis kha la gyen du bsgreng bar byas na ngag gi dngos grub thams cad grub par 'gyur ro / /
snying gar bzhag nas oM bod+hi tsit+ta ut+pA da yA mi zhes bya ba bsgom par bya'o zhes bya ba la /
rdo rje sku mchog bcings nas rang gi snying ga'i phyogs su bzung ste /
oM bod+hi tsit+ta ut+pA da yA mi zhes bya ba brjod cing rang gi snying gar sems dpa'i rdo rje bsgom par byas nas thugs kyi dngos grub thams cad 'grub par 'gyur ro / /
mthe bo'i rtags g.yon pa'i mthe bo'i bu gar gzhug par bya'o zhes bya ba la /
sku mchog bcings nas g.yon pa'i mthe bo'i bu gar g.yas pa'i mthe bo 'og tu kha blta ba bcug na thams cad kyi dngos grub thob par 'gyur ro / /
rdo rje khu tshur gnyis kyis glog 'gyu ba ltar bskor bas rdo rje'i 'khor lo zhes bya ba la rdo rje khu tshur gnyis bcings nas /
de nyid glog 'gyu ba'i tshul gyis bskor ba byas nas 'dis dkyil 'khor thams cad la gzhug par 'gyur ro / /
rdo rje snyems ma dang bcas pa'o zhes bya ba la bcom ldan 'das rdo rje sems dpa'i rdo rje khu tshur gnyis las byung ba'i phyag rgya rdo rje dang bcas pa bcings nas /
'dis phyag rgya thams cad bcing ba'i dngos grub thob par 'gyur ro / /
yi ge hUM gis sdigs mdzub bya'o zhes bya ba la rdo rje khu tshur gnyis bcings nas yi ge hUM brjod pa dang bcas pas mdzub mo gnyis so sor bsgreng ste sdigs mdzub byas na des dam tshig thams cad 'grub par 'gyur ro / /
rab tu dga' ba'i las rdo rje gar gyi tshul gyis kha sbyar ro zhes bya ba la /
rab tu dga' ba'i rdo rje bcings nas gar gyi tshul gyis langs te spyi bor thal mo kha sbyar ba byas nas 'dis ni las thams cad kyi dngos grub thob par 'gyur ro / /
rdo rje snyems ma bshad pa'o zhes bya ba la dpal rdo rje sems dpa'i las kyi phyag rgya ni /
rdo rje snyems ma ste des las kyi dngos grub thams cad thob par 'gyur ro / /
mthe chung gi ngos kyis mdud pa'i mdzub mo mnyam pa rtse mo yongs su bskor te 'og nas bteg pa la mdzub mo mnyam pa'i rtse mo dbang bskur ba'i gnas su bzhag na rdo rje mdzod spu'o zhes bya ba la rdo rje khu tshur gnyis bcings nas /
mthe'u chung gnyis phan tshun du sa la mdud pa byas na mdzub mo gnyis kyi rtse mo'i steng du kha blta bar yang dag par sbyar nas 'og nas bteg la dbang bskur ba'i gnas su gzung bar byas na 'dis phun sum tshogs pa thams cad 'thob par 'gyur ro / /
de bzhin gshegs pa thams cad kyi khu tshur ni 'og nas bshad par bya'o zhes bya ba ni /
dum bu 'di gnyis kyi rgyud phyi ma las rdo rje khu tshur gnyis las byung ba'i byang chub mchog ni de bzhin gshegs pa thams cad kyi khu tshur du 'chad pa yin no / /
de bcings nas ye shes thams cad 'thob par 'gyur ro / /
rdo rje gar ni bshad pa yin no zhes bya ba la rdo rje khu tshur gnyis bcings te /
sgeg pa dang bcas pa thams cad la sogs pa bkrol bas klog 'gyu ba'i gar gyis g.yas su bskor ba gang yin pa de ni rdo rje gar ma ste /
des ni thams cad kyis mchod par bya ba nyid 'thob par 'gyur ro / /
mdzub mo phyir phyogs pa bslang ba'i rdo rje snying gar badzra hUM zhes bya ba ni phyag rgya chen po'i zhes bya ba la /
rdo rje khu tshur gnyis bcings mdzub mo gnyis phyir blta ba bslang ste rtse mo yang dag par sbyar nas snying ga'i phyogs su bzung zhing badzro\u0f85haM zhes bya ba bsams nas rdo rje thams cad kyi mchog gi dngos grub 'thob par 'gyur ro / /
ye shes kyi khu tshur gyis ta thA ga to\u0f85haM zhes bya ba la byang chub mchog bcings nas ta thA ga to\u0f85haM zhes bya ba la bsgoms na 'dis de bzhin gshegs pa thams cad kyi mchog gi dngos grub 'thob par 'gyur ro / /
las kyi phyag rgya'i mtshan nyid bcom ldan 'das kyi phyag rgya chen po bshad pa yin no zhes bya ba la /
dpal rdo rje sems dpa'i phyag rgya chen po ni bshad zin pa ste /
des rdo rje 'chang ba chen po'i mchog gi dngos grub thams cad 'thob par 'gyur ro / /
las kyi phyag rgya'i mtshan nyid thams cad bstan pa yin no / /
rdo rje med pa'i rdo rje khu tshur rnams kyi las kyi phyag rgya bcing bar bya'o zhes bya ba gsungs te /
rdo rje khu tshur de dag bskyed pa'i rgyu bshad par bya ba'i phyir /
de nas rdo rje khu tshur bcing ba'o / /
zhes bya ba gsungs te /
de nas kyi sgra ni de ma thag pa rjod par byed pa ste /
rang gi rdo rje khu tshur gyis phyag rgya rnams gang las byung ba zhes bya ba'i rnam par rtog pa 'di bskyed pas de ma thag kho nar rdo rje khu tshur gyi phyag rgya 'ching ba'i mtshan nyid ni 'ching ba zhes brjod par bya ste /
rdo rje bsdams pa zhes bya ba la sogs pa la ji ltar bshad pa'i mtshan nyid can gyi rdo rje bsdams pa bcings te /
mthe bo gnyis rdo rje bsdams pa'i nang du bcug ste /
rang gi mthe chung dang srin lag gi phyag rgya 'ching ba'i bar du bzhag nas mdzub mo gnyis bkug cing de'i rtse mo rang gi mthe bo'i steng du gzhag par byas nas /
'dis ni dam tshig chen po'i rdo rje mchog gi khu tshur zhes bya ba'i phyag rgya'o / /
thams cad dngos grub mchog stsol ba / /
zhes bya ba la /
phyag rgya thams cad 'ching ba'i dngos grub ster ba yin no / /
de nyid du byas nas zhes bya ba de ni dam tshig rdo rje mchog gi khu tshur ro / /
dngos grub phyir zhes bya ba ni las kyi phyag rgya thams cad bcing ba rdzogs pa'i don du'o / /
rdo rje khu tshur rab tu brtag /
ces bya ba la /
'jig rten dang 'jig rten las 'das pa'i rdo rje thams cad la byin gyis brlabs pa dang /
mdzad pa dang las kyi phyag rgya rdzogs par mdzad pa'i phyir /
sangs rgyas dang byang chub sems dpa' thams cad kyi rdo rje khu tshur gnyis po 'di brtag par mdzad pa yin no / /
dpal mchog dang po'i rgya cher bshad pa /
shes rab kyi pha rol tu phyin pa 'byung ba zhes bya ba las /
dum bu gnyis pa rtsa ba'i rgyud las /
dpal rdo rje sems dpa'i dkyil 'khor chen po'i phyag rgya'i bshad pa rdzogs so // //
de ltar rdo rje sems dpa'i dkyil 'khor chen po'i phyag rgya'i mtshan nyid bstan nas /
da ni de bzhin gshegs pa'i dkyil 'khor gyi phyag rgya'i mtshan nyid bstan par bya ba'i phyir /
de nas de bzhin gshegs pa'i rigs kyi phyag rgya'i rgyud kyi cho ga rgyas pa zhes bya ba gsungs te /
de nas kyi sgra ni skabs la babs pa'o / /
de bzhin gshegs pa dang /
de'i rigs ni de bzhin gshegs pa'i rigs te /
de'i phyag rgya ni phyag rgya chen po la sogs pa'i phyag rgya rnams te /
de rnams kyi rgyud ni phyag rgya'i mtshan nyid ston pa'i sgra'i tshogs so / /
de'i cho ga rgyas pa ni phyag rgya chen po la sogs pa'i dbye bas phye bar gyur pa'i rgyun no / /
phyag rgya chen po rnams kyi de bzhin gshegs pa ni bdag yin no zhes bya ba bcings par bya ba yin te /
ji lta ba bzhin du sems so sor rtogs pa la sogs pa'i rim pas bdag nyid de bzhin gshegs par bsams la /
ya thA sarba ta thA ga ta tiSh+Tha haM zhes bya bas nga rgyal bskyed la /
de nas sa ma yo\u0f85haM zhes bya bas dam tshig gi nga rgyal bskyed par bya'o / /
de nas rang gi dam tshig gi phyag rgyas sa ma ya satwa a d+hi tiSh+Thaswa maM zhes bya bas byin gyis brlabs la rdo rje skyil mo krung bcings la /
de bzhin gshegs pa'i khu tshur gnyis bcing bar bya ste /
khu tshur g.yon pa de bzhin gshegs pa'i dril bu dang bcas pa bsnyems par byas nas /
g.yas pas de bzhin gshegs pa'i rdo rje blangs la gsor te /
oM d+hi ta thA ga to\u0f85haM zhes brjod cing rang gi snying gar bstod pa'i tshul gyis gzung bar byas nas /
'di ni rnam par snang mdzad kyi phyag rgya chen po yin no / /
rdo rje mtshon cha ma la sogs pa rnams kyi phyag rgya chen po ni /
ji ltar bris pa'i rjes su 'brangs pa las 'dir shes par bya'o / /
dam tshig mchog ces bya ba ni dam tshig gi phyag rgya rnams te /
de dag ji ltar shes par bya zhe na /
mthe bo mthe chung mnyam pa yi / /
rdo rje sna tshogs rdo rje'o / /
zhes bya ba la rdo rje bsdams pa bcings nas mthe bo gnyis kyi rtse mo zur du yang dag par sbyar ba byas la /
mthe chung gnyis kyis kyang rtse mo sbyar te dang po'i rdo rje'i tshul gyis dbus ma gnyis nang du bcug ste rtse mo sbyar te 'di ni dbus ma'i rtse mo can te /
sna tshogs rdo rje zhes bya ba yin no / /
'di yang de bzhin gshegs pa'i dam tshig gi phyag rgya ste /
sna tshogs rdo rje zhes bya bar brjod do / /
mda' la sogs pa bcing ba ni de bzhin no zhes bya ba la /
ji ltar rdo rje sems dpa'i gsang ba'i dkyil 'khor du rdo rje mtshon cha ma la sogs pa rnams kyi dang po'i rdo rje las byung ba'i mda' gzhu la sogs pa'i phyag rgya bstan pa de bzhin du 'dir yang de bzhin gshegs pa'i dam tshig gi phyag rgya las byung ba'i /
rdo rje mtshon cha ma la sogs pa'i dam tshig gi phyag rgya rnams shes par bya'o / /
'dis ni 'di skad bstan par 'gyur te /
rdo rje bsdams pa las byung ba'i dang po'i rdo rje ni bcom ldan 'das rnam par snang mdzad kyi dam tshig gi phyag rgya ste /
'di nyid /
mtheb mdzub rtse sbyar dbus ma'i rtse / /
mig 'bras ltar byas 'dzin pa'o / /
zhes bya ba ni rdo rje mtshon cha ma'i'o / /
de nyid /
dbus ma'i rdo rje 'og tu ni / /
mthe bong gis mnan btsir bar bya / /
zhes bya ba ni kI li kI la'i'o / /
rdo rje mtshon cha ma'i phyag rgya nyid rdo rje 'dren ma dang 'dra bar /
srin lag mthe chung kha phye ba / /
zhes bya ba ni rdo rje 'dren ma'i'o / /
de bzhin gshegs pa'i dam tshig gi phyag rgya nyid bskor nas pus mor gzhag pa gang yin pa de ni rdo rje snyems ma'i'o / /
de bzhin gshegs pa'i phyag rgya nyid / /
gyen du gtor dang thur du blugs / /
mthe bo sbyar nas bskor ba dang /
rab tu brkyang zhing byug pa dang / /
bskor zhing spyi bor gnas pa dang / /
bskor zhing snying gar gzhag par bya / /
yongs su bskor zhing bzhad pa dang / /
kha las gyen du dbyung ba dang / /
de bzhin gar gyis bskor ba'o / /
mdzub mo'i sor mo gnyis kyis so / /
g.yon pa'i mdzub mo g.yas kyis gzung / /
mdzub mo mthe bo 'ching ba dang / /
mthe bo mtha' ma'i nang du gzhag /
ces bya ba 'di rnams rim pa bzhin du dpyid ka rdo rje ma nas brtsams te /
rdo rje dril bu ma'i bar gyi dam tshig gi phyag rgya rnams yin no / /
de bzhin gshegs pa la sogs pa rnams kyi rang gi snying po rnams kho na 'dir chos kyi phyag rgya rnams yin no / /
las kyi phyag rgya rnams ni de nyid yin no zhes bya ba la rdo rje sems dpa'i dkyil 'khor du rdo rje sems dpa' nas brtsams te /
rdo rje dril bu ma'i bar du las kyi phyag rgya rnams gang bar bstan pa de nyid de bzhin gshegs pa'i dkyil 'khor 'dir yang las kyi phyag rgya gzung bar bya'o / /
khyad par ni 'di yin te 'dir khu tshur gnyis las 'byung ba yin no / /
'di nyid bstan par bya ba'i phyir de bzhin gshegs pa'i khu tshur gyis de bzhin du bcing ba'o zhes bya ba la /
'dis ni don 'di bstan par 'gyur te /
de bzhin gshegs pa'i khu tshur gnyis bcings nas g.yon pa rdo rje snyems ma dang /
g.yas pa rdo rje bstod pa'i tshul gyis snying gar bzung ste /
'di ni rnam par snang mdzad kyi las kyi phyag rgya yin no / /
de bzhin gshegs pa'i khu tshur gnyis bcings nas sgeg pa dang bcas pas mtha' la sogs pa bkrol la klog 'gyu ba'i tshul gyis g.yas su yongs su bskor te spyi bo'i phyogs su ka pu Ta'i thal mo kha sbyor bcings te phab nas rdo rje thal mo bcings la de nyid sgeg pas me tog 'bul ba'i tshul gyis te /
steng du gtor la slar yang de bzhin gshegs pa'i khu tshur gnyis bcings la /
mda' dang gzhu gtod pa'i tshul bya ste 'di ni rdo rje mtshon cha ma'i las kyi phyag rgya yin no / /
de bzhin du gar byas nas rdo rje thal mo bcings la /
de nyid sgeg pas spos 'bul ba'i tshul gyis 'og tu blugs la /
de bzhin gshegs pa'i khu tshur gnyis bcings la bdag nyid 'khyud par bya ste /
'di ni rdo rje kI li kI la'i'o / /
de bzhin du gar byas nas rdo rje thal mo bcings te de nyid sgeg cing mar me 'bul ba'i tshul gyis mthe bo sbyor zhing bskor bar byas la /
de bzhin gshegs pa'i khu tshur gnyis bcings te rgyal mtshan bsgreng ba'i tshul gyis gzung bar bya ste /
'di ni rdo rje dran ma'i'o / /
de bzhin du gar byas la rdo rje thal mo bcings te /
de nyid sgeg pas snying ga'i phyogs su brkyang la dris byug pa'i tshul gyis rab tu sbyar te /
slar yang rdo rje thal mo bcings nas spyi bor bzung ste /
de nas de bzhin gshegs pa'i khu tshur gnyis bcings la snyems pa gnyis bya ste /
'di ni rdo rje snyems ma'i'o / /
de bzhin du de bzhin gshegs pa'i khu tshur gnyis kyis gar byas la kha sbyor gyi thal mo spyi bor bcings nas phab ste /
de nas de bzhin gshegs pa'i khu tshur gnyis snying ga'i phyogs su bskor zhing bcings te /
me tog 'bul ba'i tshul gyis steng du gtor bar bya ste /
'di ni rdo rje dpyid ka ma'i'o / /
de bzhin du gar byas nas de bzhin gshegs pa'i khu tshur gnyis bskor zhing snying ga'i phyogs su bcings la /
spos 'bul ba'i tshul gyis 'og tu blugs par bya ste 'di ni rdo rje sprin ma'i'o / /
de bzhin gshegs pa'i khu tshur gnyis bskor zhing bcings la /
mar me 'bul ba'i tshul gyis mthe bo sbyar zhing bskor bar bya ste /
'di ni ston ka rdo rje ma'i'o / /
de bzhin du de bzhin gshegs pa'i khu tshur gnyis bcings nas bskor te snying ga'i phyogs su brkyang ste /
des dris byug pa'i tshul du bya ste /
slar yang de bzhin gshegs pa'i khu tshur gnyis bcings te spyi bo'i phyogs su gzung bar bya ste 'di ni rdo rje dgun ma'i'o / /
de bzhin du de bzhin gshegs pa'i khu tshur gnyis bskor nas snying ga'i phyogs su bcings nas gzung bar bya ste /
'di ni sgeg mo'i'o / /
de bzhin du de bzhin gshegs pa'i khu tshur gnyis bskor zhing bcings la bzhad pa'i tshul gyis yongs su bskor nas kha'i mthar gzung bar bya ste /
'di ni bzhad ma'i'o / /
de bzhin du de bzhin gshegs pa'i khu tshur gnyis bcings la /
ngag 'byin pa'i tshul gyis kha las gyen du drang bar bya ste /
'di ni glu ma'i'o / /
de bzhin gshegs pa'i khu tshur gnyis bskor zhing bcings la /
gar gyi tshul gyis bskor bar bya ste 'di ni gar ma'i'o / /
gar dang bral ba'i de bzhin gshegs pa'i khu tshur gnyis bcings te /
mdzub mo gnyis kyis lcags kyu gnyis byas te 'di ni rdo rje lcags kyu ma'i'o / /
de bzhin gshegs pa'i khu tshur gnyis bcings te g.yas pa'i mdzub mo'i lcags kyus g.yon pa'i mdzub mo bsgreng ba gzung bar bya ste /
'di ni rdo rje zhags pa ma'i'o / /
de bzhin gshegs pa'i khu tshur gnyis bcings te mdzub mo dang mthe bo dag gis mdud pa'i tshul du bcing bar byas te 'di ni rdo rje lcags sgrog ma'i'o / /
de bzhin gshegs pa'i khu tshur gnyis bcings te phan tshun yang dag par sbyar ba byas nas rang rang gi mthe chung dang /
srin lag gi nang du mthe bo gnyis bcug la gzung bar byas te /
'di ni rdo rje dril bu ma'i las kyi phyag rgya yin no / /
lcags kyu ma ni de bzhin du zhes bya ba la /
de bzhin gshegs pa'i phyag rgya chen po bcings la /
g.yas pa'i mdzub mo'i lcags kyu ni rdo rje chen po gsang ba'i lcags kyu ma ste /
'dis oM badzra d+ha ri Ni zhes bya ba la sogs pa de bzhin gshegs pa thams cad kyi ye shes mnyam pa nyid kyi gzungs brjod cing /
de bzhin gshegs pa'i dkyil 'khor du 'khor dang bcas pa'i de bzhin gshegs pa spyan drang bar bya'o / /
khu tshur gyi khyad par ro zhes bya ba ni rdo rje sems dpa'i dkyil 'khor du gsungs pa'i phyag rgya chen po dang / /
de bzhin gshegs pa'i las kyi phyag rgya rnams dang /
rdo rje sems dpa'i las kyi phyag rgya rnams kyi khu tshur gyi khyad par shes par bya'o / /
'dis ni 'di skad ston par 'gyur te /
de bzhin gshegs pa'i khu tshur gnyis las byung ba ni de bzhin gshegs pa'i dkyil 'khor gyi phyag rgya chen po'o / /
slar yang rdo rje khu tshur mthe bo gnyis las byung ba ni rdo rje sems dpa'i dkyil 'khor gyi las kyi phyag rgya'o / /
de bzhin gshegs pa'i khu tshur gnyis las byung ba ni de bzhin gshegs pa'i dkyil 'khor gyi las kyi phyag rgya rnams te de ltar khu tshur gyi khyad par shes par bya'o / /
da ni khu tshur gyi khyad par nyid bstan par bya ba'i phyir /
rdo rje khu tshur mthe bo gnyis la gnas pa zhes bya ba la sogs pa gsungs te /
dam tshig rdo rje'i khu tshur bcings la mthe bo gnyis kyi rtse mo phyi rol du yang dag par sbyar bar bya ste /
'di ni de bzhin gshegs pa'i dkyil 'khor du dam tshig gi phyag rgya'o / /
de gnyis su phye nas de bzhin gshegs pa'i khu tshur ro zhes bya ba la 'das ma thag tu bshad pa'i mtshan nyid can gyi de bzhin gshegs pa'i dam tshig gi khu tshur de gnyis su byas nas de bzhin gshegs pa'i khu tshur gnyis 'byung ba yin no / /
de bzhin gshegs pa'i khu tshur gnyis dang /
dkyil 'khor lngas phyag btsal zhing 'jug par bya'o zhes bya ba la /
'das ma thag tu bshad pa'i de bzhin gshegs pa'i khu tshur gnyis bcings te /
de bzhin gshegs pa'i dkyil 'khor du spyi bo dang lag mthil gnyis dang /
pus mo'i lha nga gnyis kyis rang bzhin dkyil 'khor lngas phyag 'tshal ba dang /
'jug pa'i glu brjod cing 'jug par bya'o / /
'di dag kyang dngos grub thams cad gsol pa zhes bya ba la /
ji ltar rdo rje sems dpa' gsang ba'i dkyil 'khor du gsungs pa'i phyag rgya chen po dang / /
dam tshig dang chos kyi phyag rgya rnams dngos grub thams cad ster ba de bzhin du de bzhin gshegs pa'i dkyil 'khor las gsungs pa'i /
de bzhin gshegs pa'i phyag rgya chen po dang /
dam tshig dang /
chos dang las kyi phyag rgya 'di rnams kyis kyang las kyi dngos grub thams cad stsol ba yin no / /
de ltar de bzhin gshegs pa'i dkyil 'khor gyi phyag rgya rnams bstan nas /
da ni de bzhin gshegs pa'i dkyil 'khor gyi las kyi tshogs sgrub par byed pa'i phyag rgya rnams bstan par bya ba'i phyir /
de nas las kyi phyag rgya bcings pa zhes bya ba gsungs te /
de nas kyi sgra ni skabs la bab pa ste /
las kyi phyag rgya bcing ba'i skabs su bab pa zhes bya ba'i don to / /
las sgrub par byed pa'i phyag rgya rnams kyi mtshan nyid ni bcing ba zhes brjod do / /
rdo rje sku mchog gi zhes bya ba la /
rdo rje bsdams pa 'og tu bcings nas /
mthe bo gnyis brtan pa'i skyil mo krung gi tshul byas la /
mdzub mo gnyis yang dag par sbyar nas /
rtse mo'i tshul gyis gzung bar bya ste /
'di ni rdo rje sku mchog gi phyag rgya'o / /
'di bcings la gar gyi tshul gyis yongs su bskor bar bya ste /
rdo rje sku mchog 'dis thams cad bsrung ba la sogs pa bsgrub par bya'o / /
ji ltar zhe na /
gtsug tor zhes bya ba la ji ltar bshad pa'i mtshan nyid can gyi rdo rje sku mchog 'di gtsug tor gyi tshul du bzhag na gtsug tor gyi phyag rgyar 'gyur te /
gtsug tor 'dis thams cad bsrung bar 'gyur ba yin no / /
'di nyid yongs su bskor nas mdzub mo gnyis kyis mdzod spu'i phyogs su 'dzin par byed pa yin no / /
snying gar gzhag pa zhes bya ba la rdo rje sku mchog de nyid snying ga'i phyogs su 'dzin na 'dis chos thams cad 'thob par 'gyur ro / /
bskor zhing bskor bas mkhur tshos dang /
gtsug tor zhes bya ba la rdo rje sku mchog bcings nas gar gyi tshul gyis yongs su bskor bar bya ste /
de nas yang bskor zhing mkhur tshos dang /
spyi bor gzung ba byas na 'dis mchod pa thams cad kyi dngos grub 'thob par 'gyur ro / /
de bzhin gshegs pa'i khu tshur gnyis kyis sdigs mdzub byas na /
'dis gdug pa thams cad 'dul bar 'gyur ro / /
de bzhin gshegs pa'i khu tshur gnyis sbyin pa'i tshul byas na 'dis byang chub kyi spyod pa rdzogs par 'gyur ro / /
de bzhin gshegs pa'i khu tshur gnyis bcings te g.yon pa'i khu tshur snying ga'i phyogs su gzung ste /
de bzhin gshegs pa'i khu tshur g.yas pa brkyang nas sa la reg par byas na 'dis bdud thams cad 'joms par 'gyur ro / /
g.yon pa'i khro bo'i mdzub mo zhes bya ba la sogs pa la /
byang chub mchog bcings nas bdag nyid rnam par snang mdzad du bsgoms nas 'dis de bzhin gshegs pa thams cad nyid du 'gyur ba yin no / /
rdo rje bsdams pa 'og tu bcings nas skyil mo krung ngo zhes bya ba la /
rdo rje bsdams pa'i nang du bcings la mthe bo brtan pa'i skyil mo krung du byas te /
mdzub mo gnyis yang dag par sbyar ba'i rtse mo 'dir rdo rje sku mchog shes par bya'o zhes bya ba'i tha tshig go / /
dpal mchog dang po'i rgya cher bshad pa'i shes rab kyi pha rol tu phyin pa 'byung ba zhes bya ba las dum bu gnyis pa rtsa ba'i rgyud las /
de bzhin gshegs pa'i dkyil 'khor gyi phyag rgya'i bshad pa rdzogs so // //
de ltar de bzhin gshegs pa'i dkyil 'khor gyi phyag rgya'i rtog pa bstan nas da ni rab tu dga' ba'i rdo rje'i khro bo'i phyag rgya'i rtog pa bstan par bya ba'i phyir /
de nas rdo rje'i rigs kyi phyag rgya'i rgyud kyi cho ga rgyas pa zhes bya ba gsungs te /
de nas kyi sgra ni skabs su bab pa ste /
phyag rgya'i mtshan nyid ston pa'i skabs su'o / /
rdo rje'i rigs te /
de las byung ba'o / /
gang gi phyir /
phyag na rdo rje'i rdo rje las byung ba'i phyir ro / /
rdo rje'i rigs de'i phyag rgya ni /
phyag rgya chen po la sogs pa'i rang bzhin can no / /
de'i rgyud ni snga ma bzhin no / /
de'i cho ga rgyas la ni rgyun no / /
'jug pa'i phyag rgya ni rab tu dga' ba'i rdo rje khro bo zhes bya ba la /
bcom ldan 'das bde ba chen po rab tu dga' ba'i rdo rje khro bo hUM mdzad kyi phyag rgya chen po ni rab tu dga' ba'i rdo rje khro bo zhes bya ba ste /
de 'dir rdo rje rigs kyi dkyil 'khor du 'jug pa'i phyag rgya yin no / /
dgug pa'i phyag rgya de nyid do zhes bya ba la rab tu dga' ba'i rdo rje khro bo'i phyag rgya chen po nyid ni mdzub mo g.yas pa'i lcags kyu ma ste /
dkyil 'khor gyi lha thams cad dgug pa'i phyag rgya'o / /
de nas bcom ldan 'das rab tu dga' ba'i rdo rje khro bo 'khor dang bcas pa sngar bshad pa'i spyan drang ba'i sngags kyis dkyil 'khor du gzhug par bya'o / /
phyag rgya chen po de bzhin du bya'o zhes bya ba la /
bcom ldan 'das rab tu dga' ba'i rdo rje khro bo 'khor dang bcas pa bris pa'i cho gar phyag rgya chen po ji ltar bstan pa de bzhin du bcing bar bya'o zhes bya ba'i don to / /
dam tshig ni dam tshig gi phyag rgya'o / /
'og tu rdo rje bsdams pa ni rdo rje bsdams pa nang du bcings te /
sor mo thams cad nang du bcings te /
der mthe bo rdo rje zhes bya ba ni ji ltar bshad pa'i rdo rje bsdams pa nang du bcings nas steng du kha bltas par byas la /
sor mo thams cad phan tshun du yang dag par sbyar te 'bar ba ltar gzung ba byas la /
mthe bo gnyis kyi rtse mo yang dag par sbyar zhing srin lag dang dbus ma'i sor mo dag gi nang du gzung bar byas na 'dis ni rdo rje khro bo ti rin ti ri zhes bya ba la rdo rje 'chang chen po'i dam tshig gi phyag rgya ste rdo rje 'chang chen po sgrub par byed pa'o / /
gzhan dag kyang de bzhin no zhes bya ba la rdo rje khro bo yid las byung ba'i dam tshig phyag rgya ni rdo rje yid las byung ba la sogs pa'i dam tshig gi phyag rgya nyid yin no / /
'dis ni 'di ltar ston par 'gyur te /
dang po'i rdo rje bcings nas mdzub mo gnyis lcags kyu phyi rol du mngon par phyogs pa dang /
mthe bos 'khyud pa dang mthe bo gnyis kha phye la mdzub mo gnyis kyi rtse mo dbus ma dag gi rtse mo phan tshun 'dren cing mtha' ma dang srin lag mnyam par byas te kha phye la rdo rje chu srin gyi rgyal mtshan bsgreng ba dang /
brla gnyis la bskor zhing gnas pa dang /
rdo rje thal mo bskor ba'i phyag rgya ni /
gyen du gtor dang thur du blugs / /
mthe bo sbyar nas bskor ba dang / /
rab tu brkyang zhing byug pa dang / /
bskor zhing spyi bor gnas pa dang / /
bskor nas snying gar gzhag par bya / /
yongs su bskor zhing bshad pa dang / /
kha las gyen du 'byin pa dang / /
de bzhin gar gyis bskor ba'o / /
rdo rje bsdams pa bcings te /
mdzub mo gnyis kyis lcags kyu dang / /
g.yon pa'i mdzub mo g.yas kyis gzung / /
mdzub mo mthe bo 'ching ba dang / /
mthe bo mtha' ma'i nang du gzhag /
ces bya ba ni 'di rnams rdo rje khro bo yid las byung ba nas brtsams te /
rdo rje khro bo dril bu'i bar gyi dam tshig gi phyag rgya yin no / /
chos kyi phyag rgya ni de rnams nyid do zhes bya ba la /
rdo rje sems dpa'i dkyil 'khor chen po las gsungs pa nyid 'di ltar lha thams cad kyi phyag rgya yin no / /
de yang 'di dag yin te ho zhes bya ba ni bcom ldan 'das kyi'o / /
b+hid ces bya ba ni khro bo yid las byung ba'i'o / /
hUM zhes bya ba ni khro bo kI li kI la'i'o / /
d+h+rid ces bya ba ni khro bo rdo rje dran ma'i'o / /
hUM zhes bya ba ni khro bo rdo rje snyems pa'i lhag ma rnams kyi yang rdo rje sems dpa'i dkyil 'khor chen po las gsungs pa'i snying po rnams nyid chos kyi phyag rgya yin no / /
las kyi phyag rgya rnams ni de bzhin du zhes bya ba la /
rdo rje sems dpa'i dkyil 'khor chen po las gsungs pa nyid khro bo rab tu dga' ba'i rdo rje la sogs pa'i las kyi phyag rgya rnams su shes par bya'o / /
khu tshur gyi khyad par ro zhes bya ba la des rdo rje khu tshur gnyis las byung ba yin pa la 'dis khro bo'i khu tshur gnyis las byung ba ste 'di ni khyad par yin no / /
rdo rje khu tshur gnyis kyi mdzub mo gnyis sdigs mdzub bo zhes bya ba la /
rdo rje khu tshur gnyis kyi mdzub mo gnyis sdigs mdzub kyi tshul gyis bzung la so sor bsgreng bar bya ste /
'di ni khro bo'i khu tshur gnyis kyi phyag rgya yin no / /
dam tshig las byung ba ni de bzhin no zhes bya ba la ji ltar rdo rje sems dpa'i dkyil 'khor du dam tshig gi rdo rje khu tshur bcings la de gnyis su byas nas rdo rje khu tshur gnyis kyi phyag rgya 'byung ba de bzhin du 'dir yang ngo / /
'dis ni 'di skad ston par 'gyur te /
dam tshig gi rdo rje khu tshur bcings te de gnyis su byas la rdo rje khu tshur gnyis su byas nas 'di'i mdzub mo gnyis gzung bar byas na khro bo'i khu tshur gnyis su 'gyur ba yin te /
'dis las kyi phyag rgya rnams bcing bar bya'o / /
de dag kyang 'di yin te /
g.yon pa'i bsnyems pa dang bcas pa'i khu tshur gtod pa'i tshul gyis gzung bar bya ste /
'di ni rab tu dga' ba'i rdo rje khro bo'i las kyi phyag rgya yin no / /
mda' gzhu gtod pa ni khro bo rdo rje yid las byung ba'i'o / /
'og tu 'khyud pa'i khro bo'i rdo rje kI li kI la'i'o / /
rgyal mtshan bsgreng ba rdo rje dran pa'i'o / /
snyems pa gnyis gtod pa khro bo'i snyems pa'i'o / /
khro bo'i khu tshur gnyis po de nyid sgeg pa dang bcas pas mtha' ma la sogs pa dgrol bas /
glog 'gyu ba'i gar gyis yongs su bskor bas spyi bo'i phyogs su ka pu Ta'i thal mo bcings te phab la /
khro bo'i khu tshur gnyis bskor zhing bcings te /
me tog 'bul ba'i tshul gyis steng du gtor bar bya ste 'di ni dpyid ka rdo rje ma'i'o / /
de nas de bzhin du khro bo'i khu tshur gar byas la /
khro bo'i khu tshur gnyis bskor zhing bcings te /
spos 'bul ba'i tshul gyis 'og tu blugs par bya ste /
'di ni rdo rje sprin ma'i'o / /
de nas de bzhin du khro bo'i rdo rje khu tshur gnyis bskor zhing bcings te mar me 'bul ba'i tshul gyis mthe bo mnyam pas bskor bar bya ste /
'di ni ston ka rdo rje ma'i'o / /
de bzhin du khro bo'i khu tshur gnyis bcings te dgod pa'i tshul gyis yongs su bskor la kha'i mthar gzung bar bya ste /
'di ni bzhad ma'i'o / /
de bzhin du khro bo'i khu tshur gnyis bcings te /
ngag 'byin pa'i tshul gyis kha las gyen du drang bar bya ste 'di ni glu ma'i'o / /
de bzhin du khro bo'i khu tshur gnyis bcings te gar gyi tshul gyis bskor bar byas te 'di ni gar ma'i'o / /
gar dang bral ba'i khro bo'i khu tshur gnyis bcings la mdzub mo gnyis kyis lcags kyu gnyis byas la 'di ni khro bo rdo rje lcags kyu'i'o / /
khro bo'i khu tshur gnyis bcings te g.yas pa'i mdzub mo'i lcags kyu g.yon pa'i mdzub mo bsgreng bas gzung bar bya ste 'di ni khro bo rdo rje zhags pa'i'o / /
khro bo'i khu tshur gnyis bcings te mdzub mo dang mthe bo dag gis mdud pa bcing bar bya ste 'di ni khro bo rdo rje lcags sgrog gi'o / /
khro bo'i khu tshur gnyis bcings te phan tshun yang dag par sbyar bar bya ste /
'di ni khro bo rdo rje dril bu'i las kyi phyag rgya yin no / /
de ltar dkyil 'khor gyi phyag rgya rnams bstan nas da ni las kyi tshogs sgrub par byed pa'i phyag rgya rnams bstan par bya ba'i phyir /
de nas las kyi phyag rgya zhes bya ba gsungs te /
'jig rten gsum ma lus pa las rnam par rgyal ba la sogs pa'i las sgrub par byed pa'i phyag rgya ni las kyi phyag rgya rnams so / /
rdo rje hUM mdzad las byung ba'o zhes bya ba la /
'jig rten gsum ma lus pa las rnam par rgyal ba la sogs pa sgrub par byed pa'i phyag rgya rnams kyang rdo rje hUM mdzad las byung bar gzung bar bya'o / /
rdo rje hUM mdzad de ji lta bu yin zhe na /
lag pa rdo rje zhes bya ba la sogs pa la /
rdo rje khu tshur gnyis bcings te /
rdo rje lag pa mnyam sbyar nas / /
mthe chung lcags kyu bcings byas te / /
mdzub mo gnyis kyi sdigs mdzub ni / /
'jig rten gsum rgyal bya ba yin / /
de ni rdo rje hUM mdzad do / /
'dis 'jig rten gsum ma lus pa las rnam par rgyal ba'i dngos grub 'thob par 'gyur ro / /
g.yon pa'i mdzub mo zhes bya ba la /
rdo rje hUM mdzad bcings nas g.yon pa'i mthe mdzub kyis bsgrub bya la sdigs mdzub bya ste /
'dis sems can gyi khams thams cad las rnam par rgyal bar 'gyur ro / /
rdo rje hUM mdzad g.yon pa brkyang bas gnas pa zhes [(]ba pa [,]bya ba [)]la /
ji ltar bshad pa'i rdo rje hUM mdzad bcings la g.yon brkyang ba'i lta stangs kyis 'dug nas bsgrub bya la sdigs mdzub byas nas 'dis ni khams gsum ma lus pa las rnam par rgyal bar 'gyur ro / /
mdzub mo'i rdo rjes sdigs mdzub bo / /
zhes bya ba la rdo rje hUM mdzad bcings te /
mdzub mo gnyis kyi rtse mo yang dag par sbyar ba byas nas des sdigs mdzub byas nas dgug pa la sogs pa'i las thams cad 'grub par byed pa yin no / /
sna'i dbugs dang yi ge hUM gis so zhes bya ba la rdo rje hUM mdzad bcings te sna'i dbugs dang yi ge hUM gis thams cad btung bar 'gyur ro / /
khros pas yi ge a sbyar bar bya'o zhes bya ba la /
rdo rje hUM mdzad bcings te khros pas yi ge a brjod par byas na 'dis thams cad bab par 'gyur ro / /
ha ha dgod par bya zhes bya ba la /
rdo rje hUM mdzad bcings te ha ha zhes dgod par byas nas 'dis thams cad gzhon par 'gyur ro / /
snying gar rdo rje bsgoms pas rdo rje'i phyag rgya chen po'i zhes bya ba la /
rang gi snying gar khro bo rdo rje rtse bzhi pa bsgom zhing /
bcom ldan 'das rab tu dga' ba'i rdo rje khro bo'i phyag rgya chen po bcings nas las thams cad dgos pa'i dngos grub thams cad sgrub par byed pa yin no / /
dpal mchog dang po'i rgya cher bshad pa'i shes rab kyi pha rol tu phyin pa 'byung ba zhes bya ba las dum bu gnyis pa'i rtsa ba'i rgyud kyi rab tu dga' ba'i rdo rje khro bo'i phyag rgya'i rtog pa bshad pa rdzogs so // //
de ltar rdo rje rigs kyi phyag rgya'i rtog pa bstan nas da ni pad+ma'i rigs kyi phyag rgya'i rtog pa bstan pa'i phyir / /
de nas pad+ma'i rigs kyi phyag rgya'i cho ga rgyas pa'i rgyud ces bya ba gsungs te /
de nas kyi sgra ni snga ma bzhin no / /
pad+ma'i ni rdo rje 'jig rten dbang phyug ste de'i rigs ni pad+ma'i rigs so / /
de'i phyag rgya chen po dang dam tshig dang chos dang las kyi phyag rgya rnams so / /
de'i cho ga rgyas pa'i rgyud ni sgra'i tshogs so / /
de bzhin gshegs pa'i rdo rje'i mdzub mo gnyis zhes bya ba la sogs pa la rdo rje bsdams pa las byung ba'i dang po'i rdo rje ni de bzhin gshegs pa'i rdo rje ste /
mdzub mo gnyis bsgreng ba bkug la pad+ma 'dab ma gnyis kyi rnam pas gar byas la snying ga'i phyogs su gzung bar bya ste /
'di ni rdo rje pad+ma zhes bya ba la 'jig rten dbang phyug gi dkyil 'khor du 'jug pa'i phyag rgya yin no / /
'di nyid mdzub mo gnyis kyi lcags kyus rdo rje 'jig rten dbang phyug 'khor dang bcas pa spyan drang ba'i sngags kyis spyan drang bar bya'o / /
phyag rgya chen po la sogs pa'i phyag rgya thams cad ni de bzhin du'o zhes bya ba la ji ltar rdo rje sems dpa'i dkyil 'khor chen por dpal rdo rje sems dpa' la sogs pa rnams kyi phyag rgya chen po la sogs pa phyag rgya rnams bstan pa de bzhin 'dir yang shes par bya'o / /
dam tshig gi khyad par dang khu tshur gyi khyad par ro zhes bya ba la 'dir yang dam tshig gi phyag rgya khyad par can du shes par bya'o / /
phyag rgya chen po dang /
las kyi phyag rgya rnams bskyed pa'i rgyur gyur pa'i khu tshur gyi khyad par yang shes par bya ba yin no / /
da ni dam tshig gi phyag rgya'i khyad par dang /
khu tshur gyi khyad par bstan par bya ba'i phyir /
kha 'bus pa'i thal mo zhes bya ba la sogs pa gsungs te /
kha 'bus pa'i thal mos bcings nas mthe bo gnyis mthe chung gnyis kha phye bar byas la /
pad+ma 'dab ma bzhi pa'i tshul gyis gzung bar bya ste /
'di ni pad+ma chen po zhes bya ba 'phags pa spyan ras gzigs dbang phyug gi dam tshig gi phyag rgya yin no / /
thams cad bcing ba ni ji lta ba bzhin no zhes bya ba la /
pad+ma yid las byung ba la sogs pa rnams kyi kha 'bus pa'i thal mo las byung ba'i dam tshig gi phyag rgya bcing ba ni rdo rje sems dpa'i dkyil 'khor chen po las gsungs pa'i tshul gyis shes par bya'o zhes bya ba'i don to / /
de ltar dam tshig gi phyag rgya'i khyad par bstan nas khu tshur gyi khyad par bstan par bya ba'i phyir /
khu tshur gyi khyad par zhes bya ba la sogs pa gsungs te /
rdo rje bsdams pa bcings la mdzub mo gnyis dang dbus ma gnyis mnyam por byas la /
mthe bo'i rtse mor rang rang gi dbus ma dang mdzub mo'i rtse mo sbyar la gzung bar bya ste /
'di ni pad+ma'i khu tshur gyi dam tshig gi phyag rgya yin no / /
'di gnyis su byas la phyag rgya chen po dang las kyi phyag rgya rnams bcing bar bya'o / /
'dis ni 'di skad ston par 'gyur te /
pad+ma'i khu tshur gnyis bcings la g.yon pa'i pad+ma'i khu tshur gyis rdo rje pad+ma blangs te bsnyems par byas nas g.yas pa'i pad+ma'i khu tshur gyis rdo rje rtse lnga pa blangs te gsor la gtod pa'i tshul gyis rang gi snying gar 'dzin par bya ste /
'di ni rdo rje 'jig rten dbang phyug gi phyag rgya chen po yin no / /
'di bzhin du pad+ma'i yid las byung ba la sogs pa rnams kyi rang gi phyag rgya chen po bris pa'i rjes su 'brangs nas bcing bar bya'o / /
bcom ldan 'das rdo rje 'jig rten dbang phyug gi dam tshig gi phyag rgya ni pad+ma chen po zhes bya bas bstan zin to / /
kha 'bus pa'i thal mo bcings la mdzub mo gnyis kyi rtse mo phyi rol du phyogs par bkug par byas te 'di ni pad+ma'i yid las byung ba'i'o / /
kha 'bus pa'i thal mo bcings te mthe bo gnyis pa'i skyil mo krung gis 'khyud par bya ste /
'di ni pad+ma kI li kI la'i'o / /
kha 'bus pa'i thal mo g.yas pa'i mdzub mo'i lcags kyus g.yon pa'i dbus ma'i rtse mo gzung ba dang /
g.yon pa'i mdzub mo'i lcags kyus g.yas pa'i dbus ma'i rtse mor gsung bar byas la mthe bo gnyis so sor bsgreng ste srin lag gnyis kyi rtse mo yang dag par sbyar zhing tha ma gnyis so sor rab tu phyir brkyang nas gzung bar byas te /
'di ni pad+ma dran pa'i'o / /
kha 'bus pa'i thal mo bskor nas brla gnyis la gzung bar bya ste 'di ni pad+ma snyems ma'i'o / /
kha 'bus pa'i thal mo bskor zhing bcings la steng du gtor bar bya ste 'di ni dpyid ka'i rdo rje ma'i'o / /
de nyid spos 'bul ba'i tshul gyis 'og tu blugs par byas te 'di ni sprin ma'i'o / /
de nyid mar me 'bul ba'i tshul gyis mthe bo sbyar zhing bskor ba'i rnam pas gzung bar byas te /
'di ni ston ka rdo rje ma'i'o / /
de nyid snying ga'i phyogs su brkyang zhing dris byug pa'i tshul du rab tu sbyar zhing bskor la spyi bor gzung bar bya ste 'di ni dgun ma'i'o / /
pad+ma'i thal mo bskor zhing snying ga'i phyogs su gzung ba ste 'di ni sgeg mo'i'o / /
pad+ma'i thal mo sbyar zhing dgod pa'i tshul gyis yongs su bskor la kha'i thad kar gzung bar byas te 'di ni bzhad pa ma'i'o / /
pad+ma'i thal mo bskor ba dag 'byin pa'i tshul kha las gyen du drang bar bya ste 'di ni glu ma'i'o / /
pad+ma'i thal mo bskor zhing gar gyi tshul gyis bskor bar bya ste 'di ni pad+ma gar ma'i'o / /
kha 'bus pa'i thal mo'i mdzub mo gnyis kyi lcags kyu gnyis bya ste 'di ni pad+ma lcags kyu'i'o / /
kha 'bus pa'i thal mo g.yon pa'i mdzub mo bsgrengs la g.yas pa'i mdzub mos gzung bar bya ste 'di ni pad+ma zhags pa ma'i'o / /
kha 'bus pa'i thal mo bcings la mdzub mo dang mthe bo dag gis lu gu rgyud du bcing bar bya ste 'di ni pad+ma lcags sgrog gi'o / /
kha 'bus pa'i thal mo'i mthe bo gnyis rang gi srin lag dang mthe'u chung gi nang du bcug la gzung bar byas te 'di ni pad+ma dril bu'i dam tshig gi phyag rgya yin no / /
rdo rje sems dpa'i dkyil 'khor chen po las gsungs pa nyid chos kyi phyag rgyar gzung bar bya'o / /
pad+ma'i khu tshur gnyis kyis las kyi phyag rgya rnams bcing bar bya'o / /
g.yon pa'i khu tshur gyis bsnyems pa byas nas g.yas pa'i pad+ma'i khu tshur rang gi snying gar gtod pa'i tshul gyis gzung bar bya ba ste /
'di ni rdo rje 'jig rten dbang phyug gi las kyi phyag rgya yin no / /
g.yon pa'i pad+ma'i khu tshur gyis gzhu blang ba'i tshul gyis te /
de nyid snying ga'i phyogs su gyen du kha bltas par gzhag pa de'i steng du g.yas pa'i pad+ma'i khu tshur 'og tu kha bltas par bzhag la slar des mda' gsor ba'i tshul du byas na 'di ni pad+ma yid las byung ba'i'o / /
pad+ma'i khu tshur gnyis kyis bdag nyid la 'khyud par bya ste /
'di ni kI li kI la'i'o / /
pad+ma'i khu tshur gnyis kyis rgyal mtshan bsgreng ba'i tshul du bya ste 'di ni pad+ma dran pa'i'o / /
pad+ma'i khu tshur gnyis nang du kha bltas pa'i lag pa gnyis dkur gzhag par bya ste 'di ni pad+ma snyems pa'i'o / /
pad+ma'i khu tshur gnyis bcings te sgeg pa dang bcas pas mtha' ma la sogs pa dkrol zhing [(]klog [,]glog [)]'gyu ba'i gar gyis g.yas su bskor nas spyi bo'i phyogs su ka pu Ta'i kha sbyor bcings te phab la /
pad+ma'i khu tshur gnyis bskor zhing bcings te /
snying ga'i phyogs su bzhag nas me tog 'bul ba'i tshul gyis gyen du gtor bar bya ste /
'di ni dpyid ka pad+ma'i'o / /
de bzhin du pad+ma'i khu tshur gnyis bskor la snying ga'i phyogs su bcings te spos 'bul ba'i tshul gyis thur du blugs par bya ste 'di ni pad+ma sprin ma'i'o / /
de bzhin du pad+ma'i khu tshur gnyis bskor zhing bcings la mar me 'bul ba'i tshul gyis mthe bo gnyis sbyar zhing bskor bar bya ste /
'di ni ston ka pad+ma'i'o / /
de bzhin du pad+ma'i khu tshur gnyis bskor zhing bcings te snying ga'i phyogs su brkyang la dris byug pa'i tshul gyis rab tu sbyar te /
slar yang pad+ma'i khu tshur gnyis bskor zhing bcings nas spyi bo'i phyogs su gzung bar bya ste 'di ni pad+ma dgun ma'i'o / /
de bzhin du pad+ma'i khu tshur gnyis bskor zhing bcings la snying ga'i phyogs su gzung bar bya ste /
'di ni pad+ma sgeg ma'i'o / /
de bzhin du pad+ma'i khu tshur gnyis bskor zhing bcings la dgod pa'i tshul gyis yongs su bskor zhing kha'i mthar gzung bar bya ste 'di ni pad+ma bzhad ma'i'o / /
de bzhin du pad+ma'i khu tshur gnyis bskor zhing bcings la kha las gyen du drang bar bya ste 'di ni pad+ma glu ma'i'o / /
de bzhin du pad+ma'i khu tshur gnyis bskor zhing bcings la gar gyi tshul gyis bskor bar bya ste 'di ni pad+ma gar ma'i'o / /
gar dang bral ba'i pad+ma'i khu tshur gnyis bcings te /
mdzub mo gnyis kyis lcags kyu gnyis byas te 'di ni pad+ma lcags kyu ma'i'o / /
pad+ma'i khu tshur gnyis bcings la g.yas pa'i mdzub mo'i lcags kyus g.yon pa'i mdzub mo bsgreng ba gzung bar bya ste /
'di ni pad+ma zhags pa'i'o //
pad+ma'i khu tshur gnyis bcings te mdzub mo dang mthe bo dag gis mdud pa bcing bar bya ste /
'di ni pad+ma lcags sgrog ma'i'o / /
pad+ma'i khu tshur gnyis bcings te phan tshun du yang dag par sbyar la mthe chung srin lag gi nang du mthe bo gnyis bcug nas gzung bar bya ste 'di ni pad+ma'i dril bu las kyi phyag rgya yin no / /
de nas las kyi phyag rgya rnams zhes bya ba la las kyi tshogs sgrub par byed pa'i phyag rgya ni las kyi phyag rgya rnams te de dag brjod par bya'o zhes bya ba'i don to / /
pad+ma chen po bshad do zhes bya ba la bcom ldan 'das rdo rje 'jig rten dbang phyug gi dam tshig gi phyag rgya gang yin pa de ni pad+ma chen po zhes bya ba ste /
de bcings nas snying gar gzhag par byas na sgrib pa thams cad rnam par sbyong bar 'gyur ro / /
de nyid spyi bo zhes bya ba la pad+ma chen po de nyid bcings la spyi bo'i phyogs su gzung bar byas na thams cad bsrung bar 'gyur ro / /
de nyid rdo rje lta bas blta bar bya'o zhes bya ba la pad+ma chen po de nyid bcings la rdo rje lta bas blta bar byas na thams cad rjes su chags par 'gyur ro / /
de nyid sor mo thams cad la kha phye ba'o zhes bya ba la pad+ma chen po bcings la sor mo thams cad kha phye la pad+ma 'dab ma brgyad pa'i rnam pas gzung bar byas na ting nge 'dzin thams cad thob par 'gyur ro / /
de nyid rdo rje gnyis kyi mig go zhes bya ba la mdzub mos 'khyud pa'i dbus ma'i mig 'bras mthe bo dang sbyar ba zhes bya ba gang yin pa de ni rdo rje gnyis kyi mig ste 'dis bud med thams cad dbang du byed par 'gyur ro / /
'di nyid legs par byed pa'o zhes bya ba la pad+ma chen po bcings te mdzub mo dang mthe bo dag gis legs par sbyin pa'i tshul du bya ba ste 'dis skyes pa thams cad dbang du byed par 'gyur ro / /
de nyid dpral bar byas nas gsol ba gdab par bya'o zhes bya ba la /
pad+ma chen po dpral ba'i phyogs su gzung zhing gsol ba gdab par bya ste rmi lam 'debs pa grub par 'gyur ro / /
de nyid g.yon pa'i skye gnas su mthe bo'i rtags kyi ming la'o zhes bya ba la pad+ma chen po bcings te g.yon pa'i mdzub mo dang mthe bo skye gnas byas la skye gnas de la g.yas pa'i mthe bo 'og tu kha blta ba bcug ste /
mchog 'dod pa'i bsam pas snying po bzla bar bya ste /
de ltar byas na mchog thams cad bskyed par 'gyur ro / /
dpal mchog dang po'i rgya cher bshad pa shes rab kyi pha rol tu phyin pa 'byung ba zhes bya ba las dum bu gnyis pa rtsa ba'i rgyud las /
rdo rje 'jig rten dbang phyug gi phyag rgya'i rtog pa'i bshad pa rdzogs so // //
de ltar rdo rje 'jig rten dbang phyug gi phyag rgya'i rtog pa bstan nas da ni nor bu'i rigs kyi phyag rgya'i rtog pa bstan par bya ba'i phyir de nas nor bu'i rigs kyi phyag rgya'i rgyud kyi cho ga rgyas pa'o zhes bya ba gsungs te /
de nas kyi sgra ni snga ma bzhin no / /
ji lta ba bzhin du bshad pa'i 'phags pa nam mkha'i snying po phyag na gnas pa'i yid bzhin gyi nor bu rin po che ni nor bu ste /
de'i rigs ni de las byung ba rin po che'i rigs so / /
de'i phyag rgya ni phyag rgya chen po la sogs pa'i phyag rgya rnams te ston par byed pa'i sgra'i tshogs ni rgyud do / /
de'i cho ga rgyas pa ni phyag rgya chen po la sogs pa'i rdzogs par byed pa'i rgyun no / /
rdo rje thal mo zhes bya ba la sogs pa la rdo rje'i thal mo bcings te mthe bo gnyis yang dag par sbyar nas mdzub mo'i rtse mo bsgreng bar byas la /
mdzub mo gnyis rtse mo phan tshun du sbyar te steng nas bkug pa rin po cher byas nas mthe bo'i rtse mo gnyis su sbyar ba byas te /
de nas mdzod spu'i phyogs su gzung bar byas na 'di ni rdo rje rin chen gyi phyag rgya ste 'di ni nor bu'i rigs kyi dkyil 'khor du gzhug par 'gyur ro / /
rdo rje rin chen gyi phyag rgya nyid kyi mdzub mo gnyis lcags kyus bcom ldan 'das nam mkha'i snying po 'khor dang bcas pa spyan 'dren pa'i sngags dang bcas pas spyan drangs la dkyil 'khor du gzhug par bya'o / /
phyag rgya chen po la sogs pa'i phyag rgya thams cad bcing ba ni de bzhin no zhes bya ba la /
rdo rje sems dpa'i dkyil 'khor chen po las gsungs pa'i phyag rgya chen po dang /
chos dang las kyi phyag rgya bcing ba bzhin du 'dir yang phyag rgya chen po dang /
chos dang las kyi phyag rgya bcing ba shes par bya'o zhes bya ba'i tha tshig go / /
dam tshig ni rdo rje bsdams pa'i mdzub mo zhes bya ba la sogs pa la /
rdo rje bsdams pa bcings te mthe bo gnyis bsgreng ba'i rtse mo yang dag par sbyor ba'i tshul gyis gzung bar bya ste mdzub mo gnyis bsgreng la /
rtse mo phan tshun yang dag par sbyar te steng nas bkug cing rin po che byas la mthe bo'i rtse mo gnyis kyi steng du sbyar bar bya ste /
'di ni 'phags pa nam mkha'i snying po'i dam tshig gi phyag rgya rdo rje nor bu zhes bya ba yin no / /
gzhan rnams ni de las byung ba'o zhes bya ba la 'phags pa nam mkha'i snying po'i dam tshig gi phyag rgya las byung ba'i rin po che yid las byung ba la sogs pa rnams kyi dam tshig gi phyag rgya rnams gzung bar bya'o / /
rin po che'i khu tshur zhes bya ba ni rdo rje bsdams pa bcings te mthe bo yang dag par sbyar zhing bsgreng bar byas la mdzub mo gnyis bsgreng ba'i rtse mo gnyis kyis rang gi mthe bo'i rtse mo yang dag par sbyar zhing gzung bar bya ste /
'di ni rdo rje rin po che'i khu tshur zhes bya ba'i phyag rgya yin no / /
de gnyis su byas la /
nor bu'i khu tshur ro zhes bya ba la /
rdo rje rin po che'i khu tshur gnyis su byas na nor bu'i khu tshur gnyis su 'gyur ba yin no / /
'dis ni 'di skad bshad par 'gyur te /
g.yon pa'i rin po che'i khu tshur gyis rdo rje rin po che blangs nas g.yas pa'i khu tshur gyis nor bus mtshan pa'i rdo rje rtse lnga pa blangs te gsor la rang gi snying gar bstod pa'i tshul gyis gzung bar bya ste 'di ni 'phags pa nam mkha'i snying po'i phyag rgya chen po yin no / /
rin po che yid las byung ba la sogs pa rnams kyi yang rin po che'i khu tshur gnyis kyis rang rang gi phyag mtshan dang bcas pa ji lta ba bzhin du bris pa'i rjes su 'brangs te phyag rgya chen po bcing bar bya ba yin no / /
'phags pa nam mkha'i snying po'i dam tshig gi phyag rgya'i phyi rol du mngon par phyogs pa'i lcags kyu ni rin po che yid las byung ba'i dam tshig gi phyag rgya yin no / /
'phags pa nam mkha'i snying po'i phyag rgya nyid mthe bo gnyis kyis 'khyud pa ni kI li ki la'i'o / /
'phags pa nam mkha'i snying po'i phyag rgya chen po bcing ba nyid mthe bo gnyis kha phye la mdzub mo gnyis kyi rtse mo dbus ma dag gi rtse mo phan tshun 'dren cing mtha' ma dang srin lag mnyam par bya ste /
kha phye la rdo rje chu srin gyi rgyal mtshan bsgreng ba ni rin po che dran pa'i'o / /
'phags pa nam mkha'i snying po'i phyag rgya nyid brla gnyis la bskor zhing gzhag pa ni /
rin po che snyems pa'i'o / /
de nyid steng du gtor ba ni dpyid ka rin po che ma'i'o / /
'og tu blugs pa ni rin po che sprin ma'i'o / /
mthe bo gnyis sbyor zhing bskor ba ni ston ka rin po che ma'i'o / /
rab tu brkyang zhing byug pa dang /
bskor zhing spyi bor gzhag pa zhes bya ba ni rin chen dgun ma'i'o / /
bskor zhing snying gar gzhag pa ni rin chen sgeg mo'i'o / /
yongs su bskor zhing dgod pa ni rin po che bzhad ma'i'o / /
kha las gyen du 'byin pa ni rin chen glu ma'i'o / /
de bzhin bskor nas gar byed pa ni rin chen gar ma'i'o / /
mdzub mo'i lcags kyu gnyis ni rin chen lcags kyu ma'i'o / /
g.yon pa'i mdzub mo g.yas kyis gzung ba ni rin chen zhags pa ma'i'o / /
mdzub mo'i mthe bong 'ching ba ni rin chen lcags sgrog gi'o / /
mthe bo mtha' ma'i nang du gzhag pa ni rin chen dril bu'i dam tshig gi phyag rgya yin no / /
rdo rje sems dpa'i dkyil 'khor chen po las gsungs pa nyid 'dir chos kyi phyag rgya rnams gzung bar bya'o / /
rin po che'i khu tshur gnyis bcings pa las kyi phyag rgya rnams bcing bar bya'o / /
g.yon pa'i rin po che bsnyems pas g.yas pa'i khu tshur gtod pa'i tshul gyis snying gar gzung bar bya ste 'di ni bcom ldan 'das kyi las kyi phyag rgya yin no / /
gzhu dang mda' gtod pa ni rin po che yid las byung ba'i'o / /
'og tu 'khyud pa ni rin po che kI li kI la'i'o / /
rgyal mtshan bsgreng ba ni rin po che dran pa'i'o / /
snyems pa gnyis gtod pa ni rin chen snyems pa'i'o / /
rin po che'i khu tshur gnyis bcings te sgeg pa dang bcas pas mtha' ma la sogs pa nas bkrol nas glog 'gyu ba'i gar gyis g.yas phyogs su bskor bas bskor te /
spyi bo'i phyogs su ka pu Ta'i thal mo kha sbyor ba bcings shing phab la rin po che'i khu tshur gnyis bskor zhing snying gar bcings nas me tog 'bul ba'i tshul gyis steng du gtor bar bya ste rin chen dpyid ka ma'i'o / /
de bzhin du rin po che khu tshur gnyis bskor zhing bcings te /
spos 'bul ba'i tshul gyis 'og tu ldugs par bya ste 'di ni rin chen sprin ma'i'o / /
de bzhin du rin po che'i khu tshur gnyis bskor zhing bcings te /
mar me 'bul ba'i tshul gyis mthe bor sbyar zhing bskor bar bya ste 'di ni rin chen ston ka ma'i'o / /
de bzhin du rin po che'i khu tshur gnyis bskor zhing bcings te /
snying ga'i phyogs su brkyang la dris byug pa'i tshul gyis rab tu sbyar te /
slar yang rin po che'i khu tshur gnyis bcings te /
spyi bo'i phyogs su bskor zhing gzhag par bya ste 'di ni rin chen dgun ma'i'o / /
de bzhin du rin po che'i khu tshur bskor zhing bcings nas snying ga'i phyogs su bskor zhing gzhag par bya ste /
'di ni rin chen sgeg mo'i'o / /
de bzhin du rin po che'i khu tshur gnyis bskor zhing bcings nas dgod pa'i tshul gyis yongs su bskor la kha'i mthar gzung bar bya ste /
'di ni rin chen bzhad pa ma'i'o / /
de bzhin du rin po che'i khu tshur bskor zhing bcings nas kha las gyen du drang bar bya ste /
'di ni rin chen glu ma'i'o / /
de bzhin du rin po che'i khu tshur gnyis bskor zhing bcings nas gar gyi tshul gyis bskor bar bya ste 'di ni rin chen gar ma'i'o / /
gar dang bral ba'i rin po che'i khu tshur gnyis bcings la mdzub mo gnyis kyis lcags kyu gnyis byas te rin chen lcags kyu'i'o / /
rin po che'i khu tshur gnyis bskor zhing bcings nas g.yas pa'i mdzub mo lcags kyus g.yon pa'i mdzub mo bsgreng ba gzung bar bya ste /
'di ni rin chen zhags pa'i'o / /
rin po che'i khu tshur gnyis bcings nas mdzub mo dang mthe bo dag gis mdud pa bcing bar byas te /
'di ni rin chen lcags sgrog gi'o / /
rin po che'i khu tshur gnyis bcings la phan tshun yang dag par sbyar te rang gi srin lag dang mthe chung gi nang du mthe bo gnyis bcug la gzung bar bya ste 'di ni rin chen dril bu'i las kyi phyag rgya yin no / /
de nas las kyi phyag rgya rnams zhes bya ba la las kyi tshogs sgrub par byed pa'i phyag rgya rnams ni las kyi phyag rgya'o / /
rdo rje rin po che zhes bya ba la 'jug pa'i phyag rgya rdo rje rin chen bcings nas /
dbus ma gnyis kyi rtse mo sbyar te /
'di dpral bar bzhag pas dbang bskur ba thams cad thob par 'gyur ro / /
kha sbyor byas nas zhes bya ba la sogs pa la 'jug pa'i kha sbyor thal mo bcings nas /
srin lag gnyis kyi rtse mo yang dag par sbyar zhing mtha' ma gnyis kha phye bar byas la bsgreng ste gzung bar byas na /
'dis don thams cad 'thob par 'gyur ro / /
dbus ma'i nor bu zhes bya ba la rdo rje rin chen bcings te /
sor mo dbus ma gnyis kyis nor bu byas nas /
'dis 'dod pa thams cad yongs su rdzogs par 'gyur ro / /
mthe'u chung gi rtse mo zhes bya ba la rdo rje rin chen bcings nas /
mthe'u chung gnyis yang dag par sbyar nas rtse mor byas na 'dis gter thams cad rnyed par 'gyur ro / /
'og tu gtor ba zhes bya ba la rdo rje rin chen bcings nas /
de'i 'og tu gtor bar byas na de ltar rdo rje'i dbang bskur ba thob par 'gyur ro / /
rdo rje bsdams pa las zhes bya ba la rdo rje bsdams pa bcings nas rdo rje bsdams pa de las phyag rgya gang dag byung ba de rnams kyi las rnams bya ba yin no / /
ji ltar zhe na /
mdzub mo'i nor bu brkyang ba'i phreng ba'o zhes bya ba la /
rdo rje bsdams pa bcings te mdzub mo gnyis kyi rtse mo yang dag par sbyar ba byas la phan tshun sbyar ba'i rtse mo'i steng nas bkug cing nor bur byas te de ltar na rdo rje'i dbang bskur ba thob par 'gyur ro / /
rdo rje'i dbang bskur ba snga ma las 'di khyad par ci yod ce na /
snga ma ni nor bus mtshan pa'i rdo rje rtse lnga pa'i dbang bskur ba yin la /
'di ni rdo rje rin chen gyi cod pan gyis dbang bskur ba yin te /
khyad par ni 'di yin no / /
rdo rje rin po che gsum bdun dang logs bcing bar bya'o zhes bya ba rdo rje bsdams pa bcings te mthe bo dang mdzub mo dang dbus ma rnams kyis nor bu rin po che gsum byas te /
slar yang spyi bo dang rna ba gnyis kyi steng du gzung bar bya ste /
de ltar na byang chub sems dpa' chen po'i dbang bskur ba thob par 'gyur ro / /
rdo rje rin chen mdzod spu'i phyogs su bzhag ste mdzub mo'i rtse mos steng du mdud la /
dar dpyangs 'ching ba'i tshul du bya'o zhes bya ba la /
rdo rje bsdams pa las byung ba'i rdo rje rin chen gyi phyag rgya bcings la mdzod spu'i phyogs su bzhag ste mdzub mo gnyis kyi steng du mdud pa'i tshul du byas na dar dpyangs bcing ba'i rnam pa byas na 'dis de bzhin gshegs pa'i dbang bskur ba thob par 'gyur ro / /
mthe bo gnyis kyis brtan pa'i skyil mo krung zhes bya ba la /
rdo rje bsdams pa bcings la mthe bo gnyis kyis brtan pa'i skyil mo krung byas te /
mdzub mo gnyis bsgreng ba bkug cing dbus ma'i sor mo gnyis kyis /
rtse mo'i tshigs gsum pa bkug la ral grir bya ba ni /
de bzhin gshegs pa thams cad kyi sku'i mchog ces bya ba'i phyag rgya 'dis spyi bo nas brtsams te /
mdun dang rna ba g.yas pa'i steng gi mgo bo'i steng dang rna ba g.yon pa'i steng du cod pan gyi tshul byas la /
slar yang mdun du phreng ba 'ching ba'i tshul gyis mdud pa bya'o / /
slar yang steng du bstan par bya'o zhes bya ba rna ba gnyis kyi steng du phreng ba chen po 'ching ba'i tshul du byas nas /
sgeg pa dang bcas pas mtha' ma la sogs pa dkrol te /
logs gnyis su dar dpyangs 'ching ba'i tshul du byas na /
rdo rje 'chang chen po'i dbang bskur ba thob par 'gyur ro / /
dpal mchog dang po'i rgya cher bshad pa shes rab kyi pha rol tu phyin pa 'byung ba zhes bya ba las dum bu gnyis pa /
rtsa ba'i rgyud kyi 'phags pa nam mkha'i snying po'i phyag rgya'i rtog pa bshad pa rdzogs so // //
de ltar 'phags pa nam mkha'i snying po'i phyag rgya'i rtog pa bstan nas da ni bsdus pa'i dkyil 'khor [(]kyi [,]gyi [)]phyag rgya'i rtog pa bstan par bya ba'i phyir /
rdo rje thams cad kyi rtog pa thams cad ni gong du ji lta ba bzhin no zhes bya ba la /
ji ltar dpal rdo rje sems dpa'i dkyil 'khor chen po dang /
de bzhin gshegs pa dang /
rab tu dga' ba'i rdo rje khro bo dang /
rdo rje 'jig rten dbang phyug dang /
'phags pa nam mkha'i snying po rnams kyi dkyil 'khor du phyag rgya gang bstan pa de nyid bsdus pa'i dkyil 'khor gyi phyag rgya chen po la sogs pa'i phyag rgya thams cad gzung bar bya ba yin no / /
bsdus pa'i dkyil 'khor gyi bshad pa rdzogs so // //
de ltar bsdus pa'i dkyil 'khor gyi phyag rgya'i rtog pa bstan nas /
da ni phyi'i rdo rje'i rigs kyi phyag rgya'i rtog pa bstan par bya ba'i phyir /
de nas phyi'i phyag rgya shes par bya / //
zhes bya ba la de nas kyi sgra ni snga ma bzhin no / /
phyi ni 'jig rten las 'das pa'i ye shes las phyi rol du gyur pa rnam par rtog pa dang bcas pa'i shes pa can rnams kyi phyag rgya chen po la sogs pa rnams ni phyi'i phyag rgya ste de dag las nges pa'i shes pa'o / /
de bya ba ni skabs la bab pa'o / /
phyag rgya chen po ni g.yon pa kham phor dang g.yas su mda' gtod pa nyid las kyi phyag rgya'o zhes bya ba la ming po rnams ni lus ston par byed pa'i phyag rgya ni phyag rgya chen po ste /
de'i lag pa g.yon pas kham phor 'dzin pa dang /
lag pa g.yas pa mda' gtod pa ste /
ming po gsum gyi phyag rgya yin no / /
'di nyid gar gyi tshul gyis de rnams kyi las kyi phyag rgya yin no / /
dam tshig 'jug pa zhes bya ba la ming po gsum gyi dkyil 'khor du dam tshig gi phyag rgya gang gis 'jug par 'gyur ba 'di ni dam tshig 'jug pa'i sgras bshad pa yin no / /
mdzub mo dang gung mo dang srin lag gshibs te rtse mo gsum par byas la mthe bo dang mthe chung gnyis kyi gdu bu gnyis lcags kyi lu gu rgyud ni ming po rnams kyi'o zhes bya ba mthe bo dang mthe chung rnams kyi lcags kyi lu gu rgyud bcings la mdzub mo dang gung mo dang srin lag gi sor mo drug gis rtse gsum par byas te /
'di ni ming po rnams kyi rtse gsum gyis mtshan pa zhes bya ba'i dam tshig gi phyag rgya yin no / /
de nyid bcings la g.yas pa'i sdigs mdzub kyi lcags kyus ming po gsum 'khor dang bcas pa dkyil 'khor du gzhug par bya'o //
ming po rnams kyi snying po kho na chos kyi phyag rgya yin no / /
de ltar ming po gsum gyi phyag rgya'i rtog pa bstan nas /
da ni sring mo bzhi'i bstan par bya ba'i phyir ji ltar bzung ba bzhin du lha mo rnams kyi phyag rgya'o zhes bya ba la bri ba'i cho gar ji ltar bstan pa de bzhin du sring mo bzhi'i phyag rgya chen po bcing ba shes par bya'o / /
gar gyi tshul gyis lha mo rnams kyi phyag rgya chen po nyid bcings na las kyi phyag rgyar 'gyur ro / /
dam tshig gi gung mo dang srin lag rdo rje bsdams pas so zhes bya ba la dam tshig ni dam tshig gi phyag rgya ste gung mo dang srin lag gi sor mo rnams kyi rdo rje bsdams pa bcings la /
rdo rje bsdams pa des g.yas pa'i mdzub mo g.yon pa'i gung mo'i rtse mo dang yang dag par sbyar ba dang /
g.yon pa'i mdzub mo'i g.yas pa'i gung mo'i rtse mo dang yang dag par sbyar te /
g.yas pa'i srin lag gi rtse mo g.yon pa'i mthe'u chung gi rtse mor sbyar la /
g.yon pa'i srin lag gi rtse mo g.yas pa'i mthe'u chung gi rtse mo dang sbyar nas gzung bar bya ste /
'di sring mo bzhi'i dam tshig gi phyag rgya yin no / /
'di nyid kyis spyan drang ba dang 'di nyid kyis dkyil 'khor du 'jug par bya'o / /
lhag ma ni go sla'o / /
de bzhin du chos kyi phyag rgya rnams ni snying po rnams nyid yin no / /
sring mo bzhi'i phyag rgya'i rtog pa'i bshad pa rdzogs so // //
de ltar sring mo bzhi'i phyag rgya'i rtog pa bshad nas /
da ni lha ma yin gyi phyag rgya'i rtog pa bstan par bya ba'i phyir de nas zhes bya ba la sogs pa gsungs te sgyu ma'i 'khor lo zhes bya ba lha ma yin rnams kyi sgyu ma'i 'khor lo ni mtshan ma'i phyag rgya'o / /
ji lta bu zhe na g.yon pa'i steng du zhes bya ba la sogs pa la /
lag pa g.yon pa brkyang ba'i steng du lag pa g.yas pa brkyang ste 'og tu kha blta bar bzhag nas g.yon pa'i mthe'u chung gi tshigs gsum pa la /
g.yas pa'i mthe bong gi tshigs gsum pa'i nang du yang dag par sbyar bar bya ste /
g.yas pa'i mthe'u chung gi tshigs gsum pa la g.yon pa'i tshigs gsum pa'i nang yang dag par sbyar ba gzung bar bya ste 'di ni lha ma yin thams cad kyi dam tshig gi phyag rgya yin no / /
sgyu ma thams cad don yod par sgrub pa'o zhes bya ba la /
'dis lha ma yin thams cad kyi sgyu ma nges par sgrub pa yin te /
de'i phyir don yod par sgrub pa'i phyag rgya 'di yin no /
phyag rgya 'di nyid kyis dkyil 'khor du 'jug par 'gyur ro / /
phyag rgya 'di nyid mdzub mo gnyis kyi lcags kyu gnyis byas nas spyan drang bar bya'o / /
lha ma yin gyi dkyil 'khor gyi phyag rgya'i rtog pa bshad pa rdzogs so // //
de ltar lha ma yin gyi phyag rgya'i rtog pa bstan nas /
da ni klu'i dkyil 'khor gyi phyag rgya'i rtog pa bstan par bya ba'i phyir /
gdengs ka can gyi dbang po zhes bya ba la sogs pa gsungs te /
gdengs ka can gyi dbang po ni klu yin la de rnams kyi phyag rgya ni 'di yin te /
lag pa gnyis brkyang la mthe bong gnyis phan tshun lcags kyur bcings nas lhag ma'i sor mo brgyad pa rnams kyis gdengs ka'i tshul gyis gdengs ka bsgreng bar byas te /
'di ni lto 'phye chen po'i lag pa zhes bya ba'i phyag rgya yin te /
klu thams cad dgug pa dang /
gzhug pa dang /
bcing ba dang /
dbang du byed pa'i dam tshig go / /
'di ci'i phyir zhe na /
gal te 'das par byas na 'ching bar 'gyur ro zhes gsungs so / /
dbus ma dang srin lag ces bya ba la sogs pa la gung mo dang srin lag gi sor mo bzhi pos rdo rje bsdams pa nang du byas la mdzub mo dang mthe bo dag gis mgu ba'i tshul gyis steng du bsgreng bar byas na de ltar na dug thams cad 'bar bar 'gyur ba yin no / /
phyag rgya 'di nyid bcings la mdzub mo gnyis kyis dug thams cad blangs te dug bcing ba'i bsam [p]sa mdzub mo gnyis kyi rtse mor mthe bong gnyis kyi rtse mo gzung bar byas te /
'dis dug thams cad 'ching bar 'gyur ro / /
de ltar dug yang dag par bsdus te mthe chung gnyis kyi rtse mos brdeg par byas te dug thams cad 'jig par 'gyur ro / /
'di nyid kyis zhes bya ba la mthe chung gnyis kyi rtse mo brdeg pas dug thams cad bza' ba dang pho ba dang dug med pa nyid du 'gyur ba yin no / /
phyag rgya bcing ba lhag ma rnams ni sngar bshad pa bzhin du shes par bya'o / /
klu'i dkyil 'khor gyi phyag rgya'i rtog pa'i bshad pa rdzogs so // //
phyi rol gyi phyag rgya'i cho ga rgyas pa'i rgyud ces bya ba ji ltar bshad pa'i phyi rol gyi phyag rgya rnams kyi cho ga rgyas pa gang yin pa de ston par byed pa'i rgyud ni phyi rol gyi phyag rgya rgyas pa'i rgyud do / /
phyi rol gyi rdo rje rigs kyi phyag rgya'i rtog pa'i bshad pa rdzogs so // //
de nas kyi sgra ni skabs la babs pa'o / /
rtog pa yang yin la thams cad kyang yin pas na rtog pa thams cad de /
ji ltar bshad pa'i rdo rje sems dpa'i rtog pa rnams so / /
de rnams bsgrub pa ni phyag rgya chen po la sogs pa'i phyag rgya thams cad rtog pa ste /
de'i don du phyag rgya gang yin pa de ston par byed pa'i rgyud ni rgyun de nyid kyi cho ga rgyas pa gang yin pa de bshad par bya ba ni bstan par bya ba yin no zhes bya ba la bcom ldan 'das bde ba chen po'i rdo rje gsang ba'i dam tshig rdo rje sems dpas gsungs so / /
de la zhes bya ba'i sgra ni dmigs kyis dgar ba'o / /
lnga zhes bya ba ni phyag rgya lnga'i rtog pa thams cad sgrub par byed do zhes bya ba'i don to / /
sku'i phyag rgya zhes bya ba re zhig sku'i phyag rgya rtog pa thams cad sgrub par byed pa yin no / /
sku'i phyag rgya de gang yin zhe na phyag rgya chen po zhes bya'o / /
phyag rgya chen po de rigs gang la rtog pa thams cad sgrub par byed pa yin zhe na /
rdo rje 'chang chen po'i rigs so / /
'dis ni 'di skad ston par 'gyur te phyag rgya chen po bcings la rdo rje sems dpa'i rigs la dngos grub gang bstan pa de rnams bsgrub par bya'o / /
dam tshig gi phyag rgya ni de bzhin gshegs pa'i rigs la zhes bya ba la dam tshig gi phyag rgya bcings la /
de bzhin gshegs pa'i dkyil 'khor las gsungs pa'i dngos grub thams cad bsgrub par bya'o / /
rdo rje hUM mdzad ni rdo rje'i rigs so zhes bya ba la /
rdo rje hUM mdzad bcings te rab tu dga' ba'i rdo rje khro bo'i rtog pa las gsungs pa'i dngos grub thams cad bsgrub par bya'o / /
pad+ma chen po ni pad+ma'i rigs so zhes bya ba la /
pad+ma chen po bcings la rdo rje 'jig rten dbang phyug gi rtog pa las gsungs pa'i dngos grub rnams bsgrub par bya'o / /
rdo rje nor bu rin po che ni nor bu'i rigs la'o zhes bya ba la bcom ldan 'das 'phags pa nam mkha'i snying po'i rdo rje bsdams pa las byung ba'i rdo rje rin po che'i phyag rgya ni rdo rje nor bu rin po che ste /
de bcings la 'phags pa nam mkha'i snying po'i rigs las gsungs pa'i dngos grub rnams bsgrub par bya'o / /
'dis ni cho ga rgyas pa'i 'jigs pas 'jigs pa rnams la /
phyag rgya re res rang gi rigs las byung ba'i dngos grub thams cad bsgrub pa'i phyir man ngag bstan pa yin no / /
rang gi ngag gi sngags kyi bzlas pa bya zhing dngos grub thams cad bsgrub pa'o zhes bstan par bya ba'i phyir /
de nas gsung gi phyag rgya lnga po ni zhes bya ba gsungs te /
de nas kyi sgra ni snga ma bzhin no / /
rdo rje sems dpa' dang /
de bzhin gshegs pa dang /
rdo rje'i rigs dang /
pad+ma dang nor bu'i rigs kyi gsung gi dbye bas gsung gi phyag rgya lnga po yin no / /
snyan pa'i glu zhes bya ba la sogs pa la /
snyan pa'i glu ni de las mkhas pa las shes par bya'o / /
rab tu dga' ba'i rdo rje'i ngag ni /
rdo rje sems dpa'i rigs la ste 'dis sngags brjod cing rdo rje sems dpa'i rigs kyi zlos pa pos phyag rgya la sogs pa bsgrub par bya'o / /
lce dang mchu gnyis cung zad g.yo ba gang la yod pa de ni lce dang mchu gnyis shin tu g.yo ba ma yin pa ste /
so dang mchu shin tu ma 'byar ba dbyangs bdun dang bral ba'i sgra dang mi ldan pa de ni rdo rje'i ngag ste /
de bzhin gshegs pa'i rigs la'o / /
rigs thams cad la dgos pa zhes bya ba la rdo rje sems dpa'i rigs la yang 'dir bzlas par bya ba yin no / /
gang gi phyir 'dis kyang thams cad kyi dngos grub thob par 'gyur ba de'i phyir /
sprin gyi 'brug sgra'i yi ge hUM zhes bya ba la sprin bzhin du yi ge hUM 'brug sgra gang las byung ba de ni sprin gyi 'brug sgra'i yi ge hUM ngo / /
phra mo sgra dang ldan pa zhes bya ba la cung zad tsam gyi sgra gang la yod pa de ni sgra phra mo dang ldan pa ste /
khro bo'i rdo rje zhes bya ba gsung rdo rje'i rigs la'o / /
ting nge 'dzin gyi ngag pad+ma'i rigs so zhes bya ba la gzhan du ni mi g.yeng ba'i sems kyis yid kyis bzlas pa ni ting nge 'dzin gyi ngag go / /
rang bzhin gyis dag pa'i pad+ma zhes bya ba la /
chos thams cad rang bzhin gyis dag pa'o zhes pa'i bsgom pa gang yin pa de ni pad+ma ltar dngos por 'dzin pa'i zhen pa dang bral ba yin la /
de'i phyir rang bzhin gyis dag pa'i pad+ma zhes bya bar brjod pa yin te /
rang bzhin gyis dag pa la lhag par mos pa'i rang bzhin can no zhes bya ba'i tha tshig go /
chos kyi ngag ni nor bu'i rigs la'o zhes bya ba la nor bu'i rigs kyi sgom pas sems can thams cad kyi bsam pa yongs su rdzogs pa'i chos so / /
de ston par byed pa'i ngag gi chos so / /
de nyid so sor rtogs pa'i mchod pa'i nor bu'i rigs bskyed pa'i rgyur 'gyur ba dang /
de ltar ston par byed pa dang /
de dang rgyu mthun pa ste /
de'i phyir mchod pa'i nor bu'o / /
'dis ni 'di ltar ston par 'gyur te /
nor bu'i rigs la lhag par mos pa'i rang bzhin can gyi smra bar 'dod pa ni chos kyi ngag ces bya bar brjod pa yin no / /
de nas thugs kyi phyag rgya lnga'o zhes bya ba la /
de nas kyi sgra ni snga ma bzhin no / /
bsgom par bya ba'i rang bzhin can gyi phyag rgya rnams ni thugs kyi phyag rgya ste /
sems kyi dmigs pa'i yul rnams so zhes bya ba'i don to / /
de rnams kyang rigs kyi dbye bas lngar 'gyur ro / /
thams cad bsgrub par bya ba ni rdo rje sems dpa'i bsgom pa'o zhes bya ba la /
rdo rje sems dpa'i rigs kyi rnal 'byor pas rdo rje sems dpa' la sogs pa'i phyag rgya chen po dang /
dam tshig dang /
chos dang las kyis phyag rgya rnams dang /
byang chub kyi sems kyi rang bzhin dang /
byang chub kyi sems kyi rgyu mthun par 'gyur ba bsgom zhing bdag gam gzhan la yid bzhin gyi nor bu dang /
bum pa bzang po la sogs pa'i rdzas thams cad rdo rje sems dpa'i rang bzhin du bsgom zhing bsgrub par bya'o / /
sangs rgyas rjes su dran pas de bzhin gshegs pa'i rigs la'o zhes bya ba la bcom ldan 'das rnam par snang mdzad kyi rigs ni de bzhin gshegs pa'i rigs te /
de bzhin gshegs pa'i rigs de las bsgrub par bya ba thams cad gnyis su med pa'i sems las byung ba'i rang bzhin dang /
de bzhin gshegs pa'i rang bzhin dang /
de dang rgyu mthun par gyur pa rdo rje mtshon cha ma la sogs pa'i rang bzhin du de'i rigs kyi rnal 'byor pas bsgom par bya ba yin no / /
bdag gam bdag gis mdun du gsad par bya'o zhes bya ba la /
rdo rje'i rigs la'o zhes bya ba la bdag ni bdag nyid de 'khor ba'i dngos po'o / /
de nyid rdo rje'i rigs kyi rang gi bdag nyid la lhag par mos pas mi snang bar byed pa'o / /
yang na mdun du bum pa bzang po la sogs pa bsgrub bya rdo rje'i rigs kyi rang bzhin du byed pa ni gsod pa ste de ltar bsgom zhing rdo rje'i rigs kyi zlos pa pos bzla bar bya ba yin no / /
bdag gis sbyang bar bya'o zhes bya ba la pad+ma'i rigs so zhes bya ba la rang bzhin gyis dag pa'i sgom pa gzung ba dang /
'dzin pa'i rnam par rtog pa'i dri ma bdag nyid dam mdun du sbyang bar bya ste /
sel bar byed pa'o zhes bya ba 'di ltar pad+ma'i rigs kyi zlos pa pos bsgom par bya zhing bzla bar bya ba yin no / /
nam mkha' thams cad kyi bsgom pas nor bu'i rigs la'o zhes bya ba dang /
nor bu'i rigs kyi rnal 'byor pas ni nam mkha'i snying po la sogs pa rnams gzugs brnyan dang mnyam pa dang /
nam mkha' dang mtshungs par bsgom par byas te bsgom pa 'dis ni nor bu'i rigs la bzlas pa bya ba yin no / /
de nas rdo rje'i phyag rgya lnga po zhes bya ba la rigs lnga'i dbang bskur ba'i mtshan ma ni rdo rje'i phyag rgya de nyid rigs kyi dbye bas rnam pa lngar 'gyur ba yin no / /
rdo rje rtse lnga pa zhes bya ba la sogs pa la rtse lnga pa'i rdo rje ni rtse lnga pa'o / /
'di nyid bstan par bya ba'i phyir rdo rje rtse mo zhes bya ba gsungs te /
'od zer gyi phreng bas yongs su khyab pa ni rtse mo'i 'od zer gyi phreng ba dang ldan pa'o / /
dang po zhes bya ba ni bskal pa bzang po nas snga nas gnas pa'o / /
bde ba chen po'i rgyu mthun pa dang /
bde ba chen po ston par byed pa dang /
bde ba chen po thob par byed pas na bde ba chen po'i rdo rje ste /
de lta bur gyur pa'i rdo rje de rdo rje khu tshur gyis blangs te /
rdo rje sems dpa'i rigs la dbang bskur bar bya ba yin no / /
rdo rje rtse lnga pa 'od zer dang bcas pa de bzhin gshegs pa'i khu tshur blangs te /
de bzhin gshegs pa'i rigs la dbang bskur bar bya'o / /
'bar ba'i khro bos rdo rje rtse bzhi pa khro bo'i khu tshur gyis blangs te rdo rje'i rigs la mtshan ma'i dbang bskur bar bya'o / /
'dab ma bcu drug pa'i 'dab ma'i lte bar gnas pa'i de bzhin gshegs pa'i rdo rje pad+ma'i khu tshur gyis blangs te /
pad+ma'i rigs las mtshan ma'i dbang bskur bar bya'o / /
rdo rje rtse lnga pa rtse mo'i phyogs su gnas pa las phyed yid bzhin gyi nor bu rin po che'i nang du zhugs pa'i rdo rje phyed pa ni rdo rje rin chen steng du nor bu'i khu tshur gyis blangs te /
nor bu'i rigs la dbang bskur bar bya ba yin no / /
de ltar rigs thams cad kyi phyag rgya'i dbang bskur ba bstan nas /
da ni rdo rje sems dpa'i dam tshig gi snying po'i thugs kyi las kyi phyag rgya'i tshul gyis dngos grub gang 'dod pa de nyid rnal 'byor pas bsgrub par bya ba'o zhes bstan par bya ba'i phyir /
de nas rigs thams cad ces bya ba la sogs pa gsungs te /
de nas rigs thams cad kyi rtog pa'i sgrub pa thams cad kyi rgyud 'dir bshad par bya'o zhes bya ba dang sbyar ro / /
de nas kyi sgra ni snga ma bzhin no / /
rigs thams cad kyi rdo rje sems dpa' dang /
de bzhin gshegs pa dang /
rdo rje dang /
pad+ma dang /
nor bu'i rigs te /
de rnams kyi rtog pa ni ji ltar bshad pa'o / /
de rnams kyi sgrub pa'i rgyu gang yin pa de'i khyad par bstan pa'i phyir /
gsang ba zhes bya ba la sogs pa gsungs te skye bo thams cad kyi mngon sum ma yin pa'i phyir gsang ba'o / /
gang gis kyang dgag par mi nus pa'i phyir thogs pa med pa'o / /
'dod pa'i dngos grub nges par sgrub par byed pa'i phyir don yod pa'o / /
rgyu de 'di ltar gyur pa ci'i phyir zhe na /
de kho na nyid kyi bden pa'o zhes bya ba la sogs pa la /
byang chub kyi sems kyi sgra'i rjes su 'gro ba'i shes rab rang bzhin gyis dag pa'i ye shes kyi rang bzhin gyis 'od gsal ba'i rnam par thar pa'i sgo rnams ni /
de kho na nyid kyi bden pa yin la de'i mchog ni phul du byung ba ste /
myur du dngos grub stsol ba'i rdo rje sems dpa'i dam tshig gi snying po rjes su chags pa'i las kyi phyag rgya gang yin pa de rnams kyi cho ga rgyas pa ni /
dam tshig gi phyag rgya la sogs pa nges par bsgrub pa'i rgyun no / /
de nyid 'dod pa'i dngos grub thams cad bsgrub pa'i rgyun yin pas na /
de'i gsang ba dang /
thogs pa med pa dang /
don yod pa'i rgyud yin no / /
de bshad par bya ba'i zhes bya ba ni bcom ldan 'das rdo rje sems dpas de skad gsungs pa'o / /
de ji lta bu yin zhe na /
rdo rje sems dpa' zhes bya ba la sogs pa bcom ldan 'das rdo rje sems dpa'i phyag rgya chen po ni rdo rje sems dpa'i phyag rgya chen po ste /
gang yin pa des rtog pa thams cad las gsungs pa'i dngos grub thob par 'gyur ro / /
de gang zhe na /
bde ba chen po rdo rje gsang ba'i dam tshig go zhes bya ba dang po'i rdo rje ni bde ba chen po'i dam tshig ces bstan pa yin no / /
'dis ni 'di ltar bstan par 'gyur te /
dang po'i rdo rje bcings la dngos grub gang dang gang bsgrub par 'dod pa de dang de bsgrub par bya ste /
don yod pa'i de dang de'i dngos grub thob par 'gyur ro / /
gsung gi phyag rgya ni snying po zhes bya ba la /
rdo rje sems dpa'i snying po ni gsung gi phyag rgya ste /
de bzla zhing rigs thams cad las gsungs pa'i 'dod pa'i dngos grub bsgrub par bya'o / /
thugs kyi phyag rgya nye ba'i snying po zhes bya ba la /
dngos grub gang dang gang sgrub par byed pa de dang de a nu rA ga ya mi zhes bya ba'i bzlas pa'o / /
don shes pa bsgrub par bya ste /
de ltar na rigs thams cad las gsungs pa'i dngos grub rnams thob par 'gyur ro / /
rdo rje'i phyag rgya rdo rje snyems ma'i'o zhes bya ba la /
rdo rje sems dpa'i las kyi phyag rgya ni rdo rje snyems ma ste /
de bcings la rigs thams cad las gsungs pa'i ji ltar mngon par 'dod pa'i dngos grub rnams sgrub par byed pa yin no / /
de ltar rdo rje sems dpa'i phyag rgya bzhi pos rtog pa thams cad las gsungs pa'i dngos grub sgrub par bstan nas /
da ni rigs dang rigs su blta ba'i las kyi dngos grub bstan par bya ba'i phyir /
phra mo'i las kyi phyag rgya zhes bya ba la sogs pa gsungs te /
de nas kyi sgra ni snga ma bzhin no / /
phra mo yang de yin la las kyi phyag rgya yang de yin pas na /
phra mo'i las kyi phyag rgya rnams te blta ba'i phyag rgya'o / /
de rnams kyi rgyud kyi khyad par ji lta bu yin zhe na /
don yod cing thogs pa med pa gang yin pa de skabs su bab pa'o / /
ma mchu'i sgros so rnams kyis bzung nas zhes bya ba la /
rdo rje sems dpa'i rigs sam /
gnod sbyin mo la sogs pa'i bsgrub bya mdun du bkug pa de la /
tsum+ba na'i bsam pas bdag nyid kyi ma mchu so rnams kyis gzung bar bya ste de yang rdo rje'i lta bas blta zhing bzlas pa'am bsgom pa byas na thams cad rjes su chags pa dang /
dbang du byed pa dang rol pa dang /
brtan par byed pa'i dngos grub kyi mtshan ma thob na skad cig mas so sor nyams su myong bar byed pa yin no / /
sgrub pa la 'jug pa de rigs gang las she na rdo rje sems dpa'i rigs las so / /
rdo rje phra mo zhes bya ba la sna'i rtse mo nas 'bras kyi tshad tsam gyi rdo rje rtse lnga pa'i rnam pa can /
sems rtse gcig pa nyid ni phra mo'i rdo rje ste de dang lhan cig tu zhi ba la sogs pa'i lta ba 'dom gang tsam du blta ba gang yin pa de ni zhi ba'i lta ba 'dom gang gi tshad du khyab par byed pa des de bzhin gshegs pa thams cad kyi tshul khrims la sogs pa'i dngos grub thob par 'gyur ro / /
lta ba 'di ni rigs gang zhe na /
de bzhin gshegs pa'i rigs las skyes / /
zhes bya ba la de bzhin gshegs pa'i rigs las byung bas na de bzhin gshegs pa'i rigs las skyes pa'o / /
khro bo ston par byed pa'i dpral ba'i phyogs kyi ri mo ni khro gnyer te de dang bcas pa'i khro bo ni rdo rje sems dpa'i rigs te zhe sdang ngo / /
des mi bzad pa ste 'jigs par byed pa'i lta ba gang yin pa de byas la shin tu ma mgal bsdams pa'i rnal 'byor gang yin pa de rdo rje rigs kyi lta bas las rnams byed na thams cad ltung ba dang /
dbab pa dang /
rengs pa dang /
gnyid log tu gzhug pa dang /
rgyas btab pa dang /
gsod pa dang /
gzhan gyi dpung gzhig pa rnams kyi mtshan ma thob na /
skad cig mas thams cad las rnam par rgyal ba'i dngos grub thob par 'gyur ro / /
lta ba 'di rigs gang las she na /
rdo rje'i rigs kyi khro bo rdo rje lta ba'o zhes bya ba la /
khro bo rdo rje ni rdo rje'i rigs te de'i lta ba ni khro bo rdo rje'i lta ba'o / /
mig ma btsums pa zhes bya ba la sogs pa la /
btsums pa med pa'i brtan pa'i rdo rje'i lta bas blta ba'i rnal 'byor pas mchu gnyis mnyam par sbyar nas bzlas pa byas na sgrib pa thams cad sbyang ba dang /
bsrung ba dang /
ting nge 'dzin mngon du gyur pa'i dngos grub kyis grub par 'gyur ro / /
rigs gang la zhe na /
pad+ma'i rigs la'o / /
'bar ba'i lta bas zhes bya ba la sogs pa la mang du rab tu g.yo ba mig gi rdzi ma 'dren pa'i mig gis 'bar ba'i lta bas bzhad pa'i rnal 'byor pas /
dbang bskur ba thams cad dang don thams cad dang /
rdzogs pa dang /
mchod pa'i cho ga thams cad rgyas pa'i dngos grub myur du thob par 'gyur ro / /
de ltar phyag rgya thams cad bcings pa'i mtshan nyid bstan nas da ni rang gi lha'i snying po brjod cing dam tshig gi phyag rgya rnams kyi phyag rgya thams cad bcing bar bya'o zhes bya ba'i don 'di rab tu bstan par bya ba'i phyir /
de nas phyag rgya thams cad bcing ba sgrub pa'o zhes bya ba gsungs te /
phyag rgya yang yin la thams cad kyang yin pas na phyag rgya thams cad de dam tshig gi phyag rgya la sogs pa'i phyag rgya rnams so / /
de rnams bcing ba ni phyag rgya thams cad bcing ba'o / /
de bsgrub pa ni rang nyid la dbang du bya ba'i phyir /
rang gi lha'i snying po bzla ba'o / /
nyin re zhes bya ba ni zhag re re la'o / /
sngon du ni snga ma'i thun mtshams kyi dus su'o / /
lan cig ni lan cig go / /
rang gi lha'i snying pos rang nyid bsgrub pa ni bdag nyid bsgrub pa'o / /
rang nyid bsgrub pa 'dis cir 'gyur zhe na /
rang gi bcings nas mdor bsdus pas / /
phyag rgya thams cad 'grub par 'gyur / /
zhes bya ba la 'dis ni 'di skad ston par 'gyur te /
rang gi lha'i phyag rgya gang dang gang bcings te de dang de rang gi lha'i snying po brjod cing bcing bar byas na /
'di ltar phyag rgya de dang rang nyid dam tshig gi bcing bas bcings nas sgrub pa po de'i dbang du 'gyur ba yin no / /
'dod pa'i dngos grub thams cad kyang 'byung ngo / /
de ltar rang gi lha'i snying po brjod pas /
dang por phyag rgya thams cad bcings te /
phyi nas rang gi lha'i snying po a nu rA ga ya mi zhes pa 'di dang bcas par bzlas na de rnams grub par 'gyur ro zhes bya ba'i don 'di bstan par bya ba'i phyir /
de nas phyag rgya thams cad kyi gsang ba bsgrub pa zhes bya ba la sogs pa gsungs te /
phyag rgya chen po la sogs pa'i rigs thams cad kyi phyag rgya rnams kyi gsang ba bsgrub pa /
a nu rA ga ya mi zhes bya ba'i snying po 'di dang bcas pa'i rigs thams cad kyi snying po brjod par bya'o / /
snying po phyag rgya sngags rig pa / /
zhes bya ba la snying po ni dkyil 'khor chen po las gsungs pa'i rigs dang rigs su sngags kyi yi ge rnams so / /
phyag rgya ni gzungs so / /
sngags ni chos kyi dkyil 'khor las gsungs pa'i yi ge rnams so / /
rig pa ni las kyi dkyil 'khor las gsungs pa'i phyag rgya chen po dang /
chos dang las kyi phyag rgya rnams kyang snying po sngags dang phyag rgya dang /
rig par brjod pa yin te /
snying po sngags dang phyag rgya dang /
rig pa 'di rnams bsgrub pa 'di ni rjes su chags pa'i mtshan nyid can nye ba'i snying po'o / /
de nyid rmad du byung ba ni sngon ma byung ba'i phyir ro / /
'di nyid bstan par bya ba'i phyir / /
ci nus ci 'dod bzlas pa yi / /
nye ba'i snying po gsang ba'o / /
zhes bya ba la gang zhig 'di ci nus pa dang /
yid kyis mngon par 'dod pa'i bzlas pas gsang ba ste /
rjes su chags pa'i dngos po nye ba'i snying po sgrub pa bstan pa de ni rmad du byung ba'i sgrub pa yin no / /
de ci'i phyir zhe na /
don yod ces bya ba la don yod thogs med gsang ba ni phyag rgya rnams so / /
grub pa ni de dag grub pa'o / /
ji ltar zhe na rang bzhin zhes bya ba ste rang bzhin gyis so / /
de bzhin du rjes su chags pa sgrub pa'i rnam pa des bsod nams dang mi ldan pa'i sgrub pa po sdig pa dang ldan pa rnams kyi yang phyag rgya chen po la sogs pa'i rigs thams cad kyi phyag rgya rnams dngos grub thams cad 'grub par 'gyur te /
de'i phyir phyag rgya thams cad sgrub pa 'dis rmad du byung ba yin no / /
dkyil 'khor du ma zhugs pa rnams la snying po mchog ni sbyin par mi bya'o zhes bya ba la rdo rje sems dpa' la sogs pa'i snying po dkyil 'khor du ma zhugs pa rnams la sbyin par mi bya'o / /
gsang zhing gsang ba'i rgyud de ni / /
zhes bya ba la /
yang dpal mchog dang po'i rgyud 'di gsang zhing gsang ba'i dkyil 'khor du ma zhugs pa rnams la bstan par mi bya'o / /
gal te dngos grub yid 'ong 'dod / /
ces bya ba la gal te slob dpon des dpal mchog dang po'i dngos grub shin tu yid du 'ong ba 'dod na de'i tshe dkyil 'khor du ma zhugs pa rnams la sbyin par mi bya'o / /
gang gi khyim du gnas gyur pa / /
zhes bya ba la sogs pa ni go sla'o // //
de ltar dum bu gnyis pa'i rtsa ba'i rgyud bstan nas /
da ni de nyid dang dum bu dang po las gsungs pa'i rtsa ba'i rgyud kyi rtog pa thams cad bsdu ba'i phyir /
sems can thams cad bde don du / /
zhes bya ba la sogs pa gsungs te /
de la sems can thams cad kyi bde ba 'jig rten dang 'jig rten las 'das pa ste de'i don du'o / /
de bzhin du bstan pa thams cad ni de bzhin gshegs pa'i bka' phan pa dang bde ba'i don du gnyer ba rnams kyi bya ba 'di yin no zhes bya'o / /
de grub pa ni gdul bya rnams kyis de'i rjes su 'brang bas te /
de'i don du 'jig rten gyi khams thams cad kyi rdul phra rab dang mnyam pa'i sangs rgyas thams cad de /
de bzhin gshegs pa rnams byang chub sems dpa' sras dang bcas pas /
bcom ldan 'das rdo rje mchog 'dzin pa rdo rje 'chang chen po de la 'di skad ces zhus so / /
bde ba chen po rab grub phyir / /
zhes bya ba ni gdul bya rnams kyis so / /
chags pa chen po rnam dag phyir / /
zhes bya ba ni de dag nyid kyis so / /
rtog pa thams cad bsdus pa'i rgyud / /
sems dpa' chen po bshad du gsol / /
zhes bya ba la rdo rje sems dpa' la sogs pa'i rigs lnga'i rtog pa rnams bsdus pa ni rtog pa thams cad bsdus pa ste /
de dang der bstan pa'i rtog pa la sogs pa'i sgra thams cad kyi don gdul bya rnams kyis gzung ba'i don zhes bya ba'i tha tshig go / /
de ston par byed pa'i rgyud ni ming gi rnam grangs kyi sgo nas don ston par byed pa'i sgra'i tshogs gsungs shig ces bya ba la de bzhin gshegs pa sras dang bcas pa rnams kyis bcom ldan 'das rdo rje 'chang chen po la zhus pa'o / /
rnam rtog med pa'i chos rnams la / /
zhes bya ba nas brtsams te /
bdag cag rnams la bshad du gsol / /
zhes bya ba'i bar gyis mdor bstan pa'i gzhung gis zhus pa yin no / /
de nas kyi sgra ni de ma thag pa la ste de bzhin gshegs pa thams cad kyis zhus pa'i rjes thogs nyid la'o / /
sems can thams cad kyi don du de bzhin gshegs pa thams cad kyi rtog pa rnams bsdus pa dris pa'i bka' grub pa bstan pa'i don yod par gzigs nas zhal shin tu rnam par bzhad pa'o / /
dam tshig chen po thams cad kyi de kho na nyid kyi rdo rje zhes bya ba rnam par gnon pa mdzad nas zhes bya ba la /
dam tshig chen po yang yin la thams cad kyang yin pas na dam tshig chen po thams cad de /
rigs thams cad gnyis su med par shes pa'o / /
de kho na nyid kyis ni rigs lnga'i de kho na nyid bcu'i bdag nyid do / /
de nyid de bzhin nyid rdo rje ltar mi phyed pa'i phyir rdo rje ste /
de'i ming can gyis rnam par gnon pa'i rigs lngar sprul pas sems can gyi don mdzad nas 'di zhes bya ba ni thugs la gnas pa'i rtog pa thams cad ji lta ba bzhin du shes pa'i rgyud phyi ma ste /
mchog tu gyur pa'i sgra'i tshogs bcom ldan 'das rdo rje 'chang chen pos gsungs pa yin no / /
de la phyag rgya chen po la sogs pa'i rtog pa nges par shes pas dngos grub thob par 'gyur ro zhes bya ba'i don 'di rab tu bstan par bya ba'i phyir /
de la rnam par mi rtog pa'i rtog pa khyab pa'i rgyud 'di yin no zhes bya ba gsungs te /
de la zhes bya ba'i sgra ni dmigs kyis dgar ba'am /
ngag nye bar dgod pa la blta bar bya'o / /
'di zhes bya ba ni snga ma bzhin no / /
rnam par mi rtog pa ni rtog pa med pa'i ting nge 'dzin te /
de las sngon goms pa'i stobs kyis 'byung ba'i dkyil 'khor la sogs pa sgrub pa'i rnam par rtog pa ni rnam par mi rtog pa'i rtog pa'o / /
de khyab pa ni gdul bya skye bo'i rgyud la so sor gtad pa'i don du sgra'i tshogs ni 'dir khyab pa'i rgyud yin no / /
de bzhin gshegs pa rnams kyis gzung ba dang 'dzin pa'i rtog pa bral ba'i chos bdag med pa'i ting nge 'dzin rnam par mi rtog pa'o / /
ni'i sgra ni nges par bzung ba ste rnam par mi rtog pa'i ting nge 'dzin de nyid las so / /
sems can don ni yongs su brtag /
ces bya ba la phyag rgya chen po la sogs pa'i dngos grub sems can rnams kyi don du gnyer bar byas na sems can gyi don no / /
sems can gyi don de yongs su ni phyogs bcu kun du sangs rgyas bcom ldan 'das rnams kyi rab tu 'jug pas na yongs su brtag par brjod pa yin no / /
yongs su brtag pa'i rgyud de'i phyir /
des na rtog pa bshad pa ste zhes bya ba la /
rtog pa las byung ba'i rgyud de nyid kyi phyir phyag rgya chen po la sogs par ston par byed pa'i sgra'i tshogs ni rtog pa zhes bya ste /
de bshad pa ni brjod pa yin no / /
rtog pa yongs su dag phyir ro / /
zhes bya ba la sogs pa gdul bya rnams kyi rnam par rtog pa spang ba'i phyir ro / /
'dis ni 'di skad ston par 'gyur te /
sangs rgyas bcom ldan 'das rnams ni rtag tu mnyam par gzhag pa ste /
sngon gyi 'phen pa'i shugs kyi dbang gis bstan pa la 'jug pa yin no / /
slar yang gdul bya rnams la ni /
'di ltar rtog pa 'byung ba yin te /
bcom ldan 'das ni rnam par rtog cing rnam par dpyad nas tshig tu gsung ba yin gyi rnam par rtog pa dang /
rnam par dpyod pa med pas ni ma yin no / /
de ltar bstan pa'i phyag rgya chen po la sogs pa'i sgom pa po rnams rnam par mi rtog pa'i ting nge 'dzin rtog pa'i phyir slob bzhin pa rnams kyi rnam par rtog pa dang bral ba'i ting nge 'dzin yin no / /
de bas rtog pa yongs su dag pa'i phyir rtog pa bshad pa yin no / /
de ltar phyag rgya chen po la sogs pa'i rtog pa shes pa bstan nas /
da ni snying po'i rgyud shes pas dngos grub thob pa yin gyi rnam pa gzhan gyis ni ma yin no zhes bstan par bya ba'i phyir /
de la bde ba chen po zhes bya ba la sogs pa gsungs te /
bde ba chen po rdo rje gsang ba'i dkyil 'khor ni /
rigs thams cad kyi dkyil 'khor yin la /
de ston par byed pa'i rgyud ni 'di yin te /
sa la yi ge gnas bris nas / /
zhes bya ba la /
ji ltar bshad pa'i mtshan nyid can gyi dkyil 'khor gyi sa gzhi la /
kha dog dbyibs kyis bdag nyid can gyi dkyil 'khor bri bar bya'o / /
ji lta bu yin zhe na /
yi ge'i gnas ni yi ge'i gnas te rten no / /
'gyur ba med pa chos kyi dbyings mngon du byed pa'i thabs so / /
bde ba chen po zhes brjod do / /
zhes bya ba la bde ba chen po thob par byed pa'i thabs dang /
bde ba chen po'i rgyu dang mthun pa dang /
bde ba chen po ston par byed pa nyid kyi phyir /
kha dog dang dbyibs kyi bdag nyid kyi dkyil 'khor de nyid bde ba chen po zhes bya bar brjod pa yin no / /
de'i dam tshig rdo rje zhes bya ba la gang zhig bde ba chen po'i snying po yi ge bcu bdun po nyid ni mi phyed pa'i phyir ro / /
rdo rje de nyid rigs thams cad kyi dkyil 'khor de'i dam tshig ni bskyed pa'i rgyu yin no / /
de ji lta bu zhe na /
snying po thams cad sgrub par byed po'o zhes bya ba la rnam par mi rtog pa'i ye shes byang chub chen po'i mtshan nyid can gang yin pa de ni snying po ste /
de las byung ba'i yi ge bcu bdun gyi bdag nyid can nye bar btags pa'i snying po'o / /
de nyid 'jig rten dang 'jig rten las 'das pa'i dkyil 'khor thams cad rdzogs par byed pa nyid kyi phyir thams cad sgrub par byed pa yin no / /
'dis ni byang chub chen po'i mtshan nyid can du nges pa'i ye shes ni snying po'o / /
de las byung ba'i sgra'i rang bzhin rigs thams cad kyi dkyil 'khor rnams bskyed pa'i rgyu gang yin pa de yang snying por bstan to / /
de ci'i phyir zhe na /
bskal pa bzang po la sogs pa las sngon du thog ma med pa'i ngo bo nyid gnyis su med pa'i ye shes gnas pa yin te de'i phyir yi ge bcu bdun pa'i snying po bar mtshams med pa nyid du rigs thams cad kyi dkyil 'khor rnams skyed par byed pa nyid du gnas pa yin no / /
de ltar snying po shes pa'i rgyud bstan nas /
da ni ji ltar sprul pa'i dkyil 'khor shes pas dngos grub thob pa'i don du dkyil 'khor gyi bshad pa'i rgyud bstan pa'i phyir / /
de la zhes bya ba la sogs pa gsungs te ji ltar gnas zhes bya ba ni ji ltar dkyil 'khor rgyal mchog bsgoms pa'i dus su /
gzhan 'phrul dbang byed kyi lha'i gnas la sogs pa'i gnas bstan pa de bzhin du skyed mos tshal gyi gnas su dkyil 'khor gnas te rnam par bsgoms la /
gnas de ru dkyil 'khor bri bar bya'o / /
ji ltar dus zhes bya ba ni /
rgyas pa'i las ni snga dro /
drag po'i las ni nyi ma phyed dam mtshan phyed /
zhi ba la ni srod kyi dus su'o / /
sgrub pa chen po la ni nyi ma 'char ka'i dus su dkyil 'khor bri bar bya'o / /
ji ltar 'jig rten zhes bya ba ni dpal rdo rje sems dpa'i rigs su ni sgeg pa'i nyams gtso ba'o / /
de bzhin gshegs pa ni zhi ba'i nyams gtso ba'o / /
rdo rje hUM mdzad khro zhing rngam pa ste khro bo'i nyams gtso ba'o / /
rdo rje 'jig rten dbang phyug gi ni snying rje'i nyams gtso ba'o / /
'phags pa nam mkha'i snying po'i khams gsum pa'i chos kyi rgyal srid kyi rang bzhin dpa' ba'i nyams gtso ba ste dgyes shing dgyes pa yin no / /
'dir 'jig rten gyi sgras rigs brjod pa yin te /
'jig rten de yang gang gi gang yin pa de nyid kyis de bri bar bya'o / /
ji lta bu zhes bya ba ni dbyibs la brten nas 'di gsungs pa yin te /
'jig rten de'i dbyibs ji lta bu yod pa de lta bu kho na dkyil 'khor du bri bar bya'o / /
'khor ni dgod par bya ba ste zhes bya ba la bri ba'i dkyil 'khor cho ga gong du lha rnams kyi gnas kyi nges pa bstan pa de bzhin du lha de bri bar bya ste gzhan du ni ma yin no zhes bya ba'i tha tshig go / /
de ltar dkyil 'khor gyi don gyi rgyud bstan nas /
da ni dkyil 'khor du zhugs pa'i phan yon shes pas kyang dngos grub 'grub par 'gyur ro zhes bstan par bya ba'i phyir /
dkyil 'khor du zhugs pa'i rnam par smin pa'i rgyud ces bya ba gsungs te /
rigs thams cad kyi dkyil 'khor du zhugs na bsod nams dang /
ye shes kyi tshogs gdul bya rnams la gang 'byung ba de ni rnam par smin pa zhes brjod de phan yon zhes bya ba'i don to / /
rdo rje sems dpa' sogs sems dpa'i / /
zhes bya ba la /
rdo rje sems dpa' gang la yod pa de ni rdo rje sems dpa' la sogs pa'i sems dpa' rnams te /
rdo rje yid las byung ba nas brtsams te /
rin chen dril bu'i mthar thug pa'i rigs lnga'i lha rnams so / /
de rnams kyi 'khor dang bcas pa de tshe dkyil 'khor du zhes bya ba la /
'khor dang lhan cig tu zhugs pas na 'khor dang bcas pa ste rdo rje sems dpa' la sogs pa'i dkyil 'khor ro / /
chos kyi longs spyod kyi phyir sprul pa'i 'khor dang bcas pa'i dkyil 'khor der de tshe ste de'i dus su ji ltar skal ba dang ldan pa rnams bzhugs pas /
bsod nams kyi tshogs ji tsam 'byung ba'i tshad de tsam dang mtshungs pa nyid kyi bri ba'i dkyil 'khor 'dir de ltar zhugs kyang 'byung ba yin no / /
de ltar dkyil 'khor du zhugs pa'i 'bras bu gdul bya'i skye bo rnams spros par bya ba'i phyir bstan nas /
da ni rigs thams cad kyi 'khor lo'i khyad par shes pas kyang dngos grub 'byung ba yin no zhes rab tu bstan par bya ba'i phyir /
de nas rigs thams cad 'khor lo'i rgyud ces bya ba rigs thams cad kyi 'khor lo'i khyad par shes pa'i rgyud gsungs pa yin te /
rigs thams cad kyi 'khor lo ni dkyil 'khor te /
de rnams kyi khyad par ni gsal ba'i dbye ba'o / /
rdo rje 'khor lo bstan pa bzhin / /
zhes bya ba la rdo rje sems dpa' dang /
de bzhin gshegs pa dag gi dkyil 'khor ni /
rdo rje 'khor lo ste sngar bri ba'i cho gar gnyis po'i kha dog dang dbyibs kyi bdag nyid ji ltar bshad pa de bzhin du gzung bar bya'o / /
lcags kyi 'khor lo dam pa ste / /
zhes bya ba la dkyil 'khor dam pa ni phul du byung ba ste nang gi dkyil 'khor ni lcags kyis bri bar bya'o / /
de gang yin zhe na /
'bar ba'i 'khor lo zhes bya ba la rab tu dga' ba'i rdo rje khro bo'i nang gi rim pa gang yin pa de 'bar ba'i 'khor lo ste /
lcags kyi yin no zhes pa'i don to / /
de bzhin du pad+ma 'dab brgyad ces bya ba la ji ltar sngar bshad pa'i mtshan nyid can gyis rdo rje sems dpa' dang /
de bzhin gshegs pa dag gi dkyil 'khor du gsungs pa de bzhin du mtshan nyid de nyid kyis /
rdo rje 'jig rten dbang phyug gi nang gi dkyil 'khor pad+ma 'dab ma brgyad par shes par bya'o / /
nor bu che zhes bya ba 'phags pa nam mkha'i snying po'i nang gi dkyil 'khor zur brgyad pa'i nor bu chen po'i rang bzhin du shes par bya'o / /
de ltar 'khor lo'i khyad par shes pa bstan nas /
da ni dkyil 'khor thams cad kyi sgrub pa shes pas dngos grub 'byung ba yin no zhes bstan par bya ba'i phyir /
de nas dkyil 'khor thams cad sgrub pa'i rgyud ces bya ba gsungs te /
dkyil 'khor thams cad ni ji ltar bshad pa bzhin te /
de rnams sgrub pa ni rdzogs pa'i rgyu'o / /
dkyil 'khor brtag par byas nas ni / /
zhes bya ba ji lta ba bzhin du dkyil 'khor bris te yang dag par mchod la /
nang gi rim pas 'jug bya ste / /
zhes bya ba la 'jug pa'i [(]tsho [,]cho [)]gas dkyil 'khor du zhugs nas /
dkyil 'khor gyi bdag nyid chen po ste gtso bo la /
dzaHhUM baM hoH /
pra sid+d+h+ya maM zhes bya ba brjod par bya'o / /
de ltar dkyil 'khor bsgrub pa'i rgyud bstan nas /
da ni rdo rje sems dpa' nyid shes pas kyang de bsgrub po zhes bstan pa'i phyir /
de nas rdo rje sems dpa' nyid bshad pa'i rgyud ces bya ba gsungs te rdo rje sems dpa' dngos po ni rdo rje sems dpa' nyid do / /
de'i bshad pa'i rgyud 'di yin te /
sangs rgyas la sogs sems can kun / /
zhes bya ba la 'jig rten dang 'jig rten las 'das pa'i sems can thams cad kyi dang por sangs rgyas gang la yod pa de ni sangs rgyas la sogs sems can kun te /
sangs rgyas la sogs pa'i sems can thams cad do / /
de rnams kyi thams cad nyid ni thams cad kyi sems kyi ngo bo'o / /
de gang yin zhe na /
bcom ldan 'das rdo rje 'chang chen yin la /
thog ma tha ma med pa'i chos kyi dbyings kyi rang bzhin can bcom ldan 'das rdo rje 'chang chen po'o / /
mchog ces bya ba ni phul du byung ba ste /
kun gzhi'i rnam par shes pa la sogs pa'i sems can ni don dam par thog ma nas ma skyes pa'i phyir zhes bya bar dgongs so / /
sems can 'byung phyir sems dpa' ste / /
zhes bya ba la /
thog ma tha ma med pa'i chos kyi dbyings kyi ngo bo bcom ldan 'das rdo rje 'chang chen po de la rigs lnga'i rang bzhin gyi sems can rnams sngon goms pa'i stobs kyis /
sems can thams cad kyi bsam pa yongs su rdzogs par byed par 'byung ba yin te de'i phyir nye bar btags nas sems dpa' zhes brjod pa yin no / /
rdo rje sems dpa' ni mi phyed pa'o / /
rab tu grags pa ni rdo rje 'chang gis rab tu bstan pa yin no / /
de ltar rdo rje sems dpa' bshad nas /
da ni dam tshig chen po'i de kho na nyid shes na dngos grub thob par 'gyur ro zhes bstan par bya ba'i phyir /
dam tshig chen po'i de kho na'i rgyud ces bya ba gsungs te /
dam tshig kyang yin la chen po yang yin pas dam tshig chen po ste /
thog ma tha ma med pa'i chos kyi dbyings kyi rang bzhin thams cad la khyab pa'i phyir /
rdo rje 'chang chen po'i de nyid yin no / /
de'i de kho na nyid ni rab tu dga' ba'i kun du bzang po nyid do / /
thog ma tha ma med pa'o / /
zhes bya ba la sogs pa ni bshad zin to / /
khams gsum pa'i chos nyid dang /
khams gsum la sprul pa mthong bas 'khor ba'o / /
de bzhin mya ngan 'das zhes bya ba ni nyan thos dang rang sangs rgyas dang /
de bzhin gshegs pa'i mya ngan las 'das pa'i rang bzhin nyid yin pa'i phyir don dam pa ste /
de'i phyir mya ngan las 'das pa'o / /
de ltar dam tshig chen po'i de kho na nyid kyi bshad pa'i rgyud bstan nas /
da ni thog ma dang tha ma med pa nyid shes pas dngos grub thob par 'gyur ro zhes bstan par bya ba'i phyir /
thog ma dang tha ma med pa nyid bshad pa'i rgyud ces bya ba gsungs te /
thog ma dang tha ma med pa'i dngos po ni thog ma dang tha ma med pa nyid de /
thog ma dang tha ma med pa nyid ni dang po nas ma skyes pa'i 'dus byas thams cad do / /
de nyid bshad par bya ba ni /
nam mkha' 'byung ba chen po'i gnas / /
zhes bya ba gsungs so / /
nam mkha'i skye ba zhes bya ba ni rtsig pa la sogs pa zhig pas nam mkha' skye ba ste /
rdzas thams cad med pa'i mtshan nyid can no / /
ci'i phyir zhe na /
skye med phyir zhes bya ba la / /
skye ba med pa ni skye ba med pa ste /
rgyu de'i phyir rtsig pa la sogs pa zhig pa nyid nam mkha'i skye ba ste nam mkha'i rdzas ma yin pa'i phyir ro / /
rdo rje sems dpa' de bzhin no zhes bya ba la /
ji ltar rtsig pa la sogs pa rnam par zhig pa ni nam mkha' skye bar 'dogs pa de bzhin du rnal 'byor pa las ma byung ba'i kun du brtags pa 'jig pa ni rdo rje sems dpa' skye zhes 'dogs pa yin no / /
de ltar thog ma dang tha ma med pa nyid bstan nas da ni rab tu dga' ba nyid shes pas kyang dngos grub thob bo zhes bstan pa'i phyir /
de nas bcom ldan 'das kyis rab tu dga' ba nyid kyi bshad pa'i rgyud ces bya ba gsungs te mi gnas pa'i mya ngan las 'das pa'i rang bzhin can /
bskal pa bzang po la sogs pa las kyang sngar gnas pa'i rnal 'byor pas /
rdo rje lha mo tshogs kyi nang du bde ba dang yid bde ba thams cad nyams su myong zhing zhugs pa'i bcom ldan 'das rdo rje sems dpa' ni rab tu dga' ba ste de'i dngos po ni rab tu dga' ba nyid do / /
rab tu dga' phyir nyon mongs te / /
zhes bya ba la /
bud med dang skyes pa dag gi dbang po gnyis snyoms par zhugs pa las byung ba'i bde ba dang yid bde ba'i khyad par ni rab tu dga' ba'o / /
de'i don du 'gro ba thams cad ste chags pa dang bcas pa'i sems can gyi khams nyon mongs par 'gyur ro / /
de khyad par ci dang ldan pa yin zhe na /
bde ba 'dod pa zhes bya ba ni /
'gro ba de dag thams cad bde ba 'dod pas tshol khro'i sdug bsngal gyis nyon mongs par 'gyur ro / /
de la zhes bya ba'i ni 'gro ba der ro / /
bde ba rnam dag phyir zhes bya ba ni bde ba rnam par dag pa'i don du'o / /
bskal pa bzang po la sogs pa las snga rol du lha mo'i tshogs kyi nang na zhugs pa thogs ma dang tha ma med pa'i bcom ldan 'das rdo rje sems dpa' skye ba yin te /
'dod pa'i khams kyi dbang phyug la sogs pa 'dul bar mdzad pa'i phyir rdo rje 'dod pa'i khams kyi dbang phyug gi gzugs su skye ba yin no / /
de nas de'i gzugs mthong nas 'dod pa'i khams kyi dbang phyug ye shes 'bab pa mthong nas sa brgyad dbang phyug tu grub ste /
de'i phyir bcom ldan 'das 'dod pa'i khams kyi dbang phyug thob par 'dod pa gzhan dag kyang 'dul bar mdzad pa'i phyir /
rdo rje 'dod pa'i dbang phyug gi gzugs su phyi ma'i mtha'i bar du 'khor bar bzhugs pa yin no / /
de ltar bcom ldan 'das kyis rab tu dga' ba nyid bstan nas /
da ni snying po'i de kho na nyid shes pas dngos grub thob par 'gyur ro zhes bstan par bya ba'i phyir /
de nas dang po'i snying po de kho na nyid bshad pa'i rgyud ces bya ba gsungs te /
dang po yang yin la snying po yang yin pas dang po'i snying po ste yi ge hUM ngo / /
de'i de kho na nyid ni 'dod pa can thams cad sad par byed pa'i las so / /
chags pa kun nas chags pa che / /
zhes bya ba la chags pa yang yin la kun kyang yin pas chags pa kun te /
rdo rje sems dpa' la sogs pa rnams kyi thabs dang shes rab kyi rang bzhin nyid do / /
chags pa kun de nyid las chags pa che ba ste /
snying po 'byung ba yin no / /
de las ji lta bu dang ldan pa yin zhe na /
'dod ldan thams cad sad par byed / /
ces bya ba la /
dngos grub thams cad 'dod pa ni 'dod ldan thams cad do / /
de sad pa ni rab tu gsal bar byed pa'o / /
chags pa 'bar ba dri za'i snying po zhes bya ba la chags pa ni rdo rje sems dpa' ste /
chags pa dam tshig rab tu bshad / /
ces 'og nas gsungs pa'i phyir ro / /
de 'bar ba ni sgrub pa po'i rgyud la mngon du 'gyur bar byed pa ste /
de'i don du dri za'i snying po ni glu'i snying po ste yi ge hUM yin no zhes bya ba'i don to / /
de gang gi snying po yin zhe na /
phyag na rdo rje zhes bya ba ste rdo rje 'chang gi'o zhes bya ba'i tha tshig go / /
da ni yi ge hUM gi glu blang ba shes pas dngos grub thob par 'gyur ro zhes bstan pa'i phyir de nas yi ge hUM gi glu blang ba'i rgyud ces bya ba gsungs te /
yi ge hUM nyid glu ste yi ge hUM gi glu'o / /
de'i glu blang ba ni drug ldan la sogs pa'i glu rnam pa thams cad kyis mngon par 'dod pa'i don sgrub pa'i phyir bzlas pa'o / /
glu las chags pa zhes bya ba ni yi ge hUM dang bcas pa'i glu'i bzlas pa las rdo rje sems dpa' la sogs pa'i yul la chags pa ni zhen pa'o / /
zhen pa de las dga' ba skye ba'o / /
dga' ba las 'dod pa ste /
rdo rje sems dpa' la sogs pa'i bsgom pa las byung ba'i bde ba dang yid bde ba ni 'dod pa'o / /
rab tu dga' bas thams cad 'byung / /
zhes bya ba ni rdo rje sems dpa' la sogs pa'i bsgom pa las byung ba'i bde ba dang /
yid bde ba'i bdag nyid kyi rab tu dga' ba de las rigs thams cad 'byung ba yin no / /
thams cad 'byung bar grub pa'i phyir / /
bskal pa'i dang por bcom ldan gsungs / /
zhes bya ba la /
rigs thams cad 'byung ba ni skye ba ste /
de grub pa ni gdul bya'i skye bo'i rgyud la rdzogs pa'o / /
de'i don du bskal pa bzang po'i dang por bcom ldan 'das rdo rje 'chang chen pos yi ge hUM gi zhes bya ba'i snying po gsungs pa yin no / /
de ltar yi ge hUM gi glu blang ba'i rgyud bstan nas /
da ni yi ge hUM gi glu'i bzlas pa'i don shes pas dngos grub thob pa yin no zhes bstan pa'i phyir /
de nas yi ge hUM gi bzlas pa'i don gyi bshad pa'i rgyud ces bya ba gsungs te /
yi ge hUM gi bzlas pa'i don ni rjes su chags pa ste /
de ston par byed pa'i rgyud bcom ldan 'das kyis gsungs pa'o / /
myur du thams cad rjes chags pas / /
zhes bya ba la /
thams cad ni rdo rje sems dpa' la sogs pa ste /
de rjes su chags pa ni yang dang yang du mngon du gyur pa'o / /
thams cad rjes su chags pa de las myur du rdo rje sems dpa' la sogs pa'i dngos grub thams cad rjes su chags pa ni sgrub pa po'i mngon du gyur pa yin no / /
rjes su chags par byed mchog ni / /
zhes bya ba la /
ji ltar bzhugs pa'i thabs dang shes rab kyi rang bzhin can rdo rje sems dpa' la sogs pa'i sku yang dang yang du rjes su chags par byed pa ni bdag gi mngon sum du byed pa yin no zhes bya ba de lta bu'i mchog ni phul du byung ba ste snying po'i yi ge hUM bzlas pa'i don yin no / /
ni'i sgra ni nges par gzung ba ste snying po'i bzlas pa'i don 'di nyid mchog tu gyur pa yin gyi gzhan ni ma yin no zhes bya ba'i don to / /
de ltar yi ge hUM gi glu'i bzlas pa'i don bstan nas da ni rdo rje sems dpar shes pas dngos grub thob pa yin no zhes bstan par bya ba'i phyir /
de nas rdo rje sems dpar byung ba'i bshad pa'i rgyud ces bya ba gsungs te glu rnams zhes bya ba la sogs pa la /
ji ltar glu rnams khro bo'i rnam pa can gyi sems rtse gcig pa nyid kyi mthu las rdo rje thog rdzogs pa'i blos /
rdo rje thog bstan par gyur pa 'bebs pa de bzhin du rdo rje bsdus pa'o zhes bya ba la chos bdag med pa'i ting nge 'dzin chos thams cad rang bzhin med pa'i spyod pa'i sems rtse gcig pa'i ngo bos de bzhin gshegs pa lnga'i ye shes lnga'i rtse mo mi phyed pa can gyi sems bsdus par brtag par ni rdo rje sems dpa' nyid du 'gyur ro / /
de ltar sems rdo rje nyid du bstan nas da ni rdo rje sems dpa' 'byung ba shes pas dngos grub thob par 'gyur ro zhes bya ba bstan pa'i phyir /
de nas rdo rje sems dpa' 'byung ba shes pa'i rgyud ces bya ba gsungs te /
rdo rje sems dpa' 'byung ba ni skye ba ste /
rnal 'byor pa'i rgyud la shes pa gang las 'byung ba de ni rdo rje sems dpa'i 'byung ba'i shes pa'o / /
sems dpa' ni rdo rje sems dpa'o / /
ni'i sgra ni gang gi phyir zhes bya ba'i tha tshig go / /
thams cad bdag nyid ces bya ba la thams cad ni de bzhin gshegs pa la sogs pa'i sems can rnams te /
de'i bdag nyid ni thams cad kyi bdag nyid de thams cad sems dang sems las byung ba'i rang bzhin can no zhes bya ba'i don to / /
bdag gi bdag nyid la yang gnas / /
zhes bya ba la /
bdag gi sems dang sems las byung ba la yang de'i bdag nyid rjes su zhugs te tha mi dad pa'i tshul gyis thog ma dang tha ma med pa'i chos kyi ngo bo nyid du gnas pa yin no / /
rdo rje sems dpa' dngos su 'dir / /
zhes bya ba la dngos su lhag pa'i bsam pa'i stobs kyis rdo rje dang dril bu 'dzin pa'i bcom ldan 'das rdo rje sems dpa' rnal 'byor pa 'di la bzhugs pa ste /
gzung ba'i cha'i dngos po ting nge 'dzin la tha mi dad par 'gyur zhing myur du zhugs pa yin no / /
rdo rje sems dpa' de ji lta bu yin zhe na /
thams cad la bzhugs zhes bya ba la /
sems can thams cad kyi rgyud la bzhugs pa'o / /
de ltar rdo rje sems dpa' 'byung ba'i shes pa'i rgyud bstan nas /
da ni de bzhin gshegs pa 'byung bar shes pa sangs rgyas nyid thob pa yin no zhes rab tu bstan pa'i phyir /
de nas de bzhin gshegs pa'i rgyud ces bya ba gsungs te /
'dod pas chags pa zhes bya ba la gzugs dang /
sgra dang /
dri dang /
ro dang /
reg bya rnams ni 'dod pa de la chags pa ste yul la chags pa'o / /
dga' las bde zhes bya ba la 'dod pa la brten pa dga' ba'i sems las 'khor ba'i sems can rnams la bde ba 'byung ba'o / /
bde ba las sdig pa zhes bya ba la /
mi dge ba bcu'i las kyi lam la spyod pa'i sdig pa'o / /
sdig pa las sdug bsngal zhes bya ba la /
mi dge ba bcu'i las kyi lam la spyod pa'i sdig pa'i dngos po de las mthong ba'i chos la gsod pa dang 'ching ba la sogs pa'i sdug bsngal 'byung ngo / /
sdug bsngal las ting nge 'dzin zhes bya ba la /
nad la sogs pa'i sdug bsngal 'byung bas /
'khor ba'i skyon rnams rtogs par 'gyur ro / /
de nas 'khor ba las sems skyo ba ste /
'khor ba spang ba'i phyir ting nge 'dzin skyed par byed pa ste /
de'i phyir sdug bsngal las ting nge 'dzin 'byung ba yin no / /
de khyad par ji lta bu dang ldan pa yin zhe na /
shin tu brtan pa zhes bya ba la /
chos bdag med pa'i ting nge 'dzin rnam par rtog pa thams cad kyis mi g.yo ba'i phyir /
rdo rje bzhin du shin tu brtan pa yin no / /
rdo rje nyid las sangs rgyas 'byung / /
zhes bya ba la /
chos bdag med pa'i ting nge 'dzin gyi rang bzhin can gyi rdo rje sems dpa'i ngo bo rdo rje de las byung ba ste /
rnam par snang mdzad kyi sku'i gsang ba skye bar 'gyur ro / /
de ltar de bzhin gshegs pa'i 'byung ba shes pa'i rgyud bstan nas /
da ni de bzhin gshegs pa'i rigs la sogs pa'i rigs thams cad kyi rnal 'byor pa rnams kyi /
de bzhin gshegs pa'i rigs la sogs pa shes na rang rang gi rigs kyi dngos grub thob pa yin no zhes rab tu bstan pa'i phyir /
de nas zhes bya ba la sogs pa'i de'i rgyud gsungs te /
de bzhin gshegs pa'i rgyud rigs de nyid ces bya ba la /
sems dpa' byin gyis brlab pa'i sbyor bas /
rdo rje sems dpar gyur pa'i rnal 'byor pa gang yin pa de nyid rdo rje yid las byung ba la sogs pa'i de bzhin gshegs pa'i rigs kyi rang bzhin du rnam par bsgoms na /
rdo rje yid las byung ba la sogs pa'i rang bzhin can du 'gyur ro / /
de bzhin du rdo rje hUM mdzad dang /
rdo rje 'jig rten dbang phyug dang /
'phags pa nam mkha'i snying po ste /
de dag gi rigs kyi rang bzhin du de nyid bsgoms na de'i rang bzhin can du 'gyur ba yin no zhes bya ba'i don bstan par bya ba'i phyir /
de nyid rdo rje'i rigs chen po zhes bya ba la sogs pa gsungs pa yin no / /
de la de bzhin gshegs pa'i rigs la sogs pa'i 'byung ba shes pa'i rgyun bstan nas /
da ni mngon par byang chub pa shes pas /
de bzhin gshegs pa'i rnal 'byor pas /
de bzhin gshegs par 'gyur ba yin no zhes bya ba'i don 'di rab tu bstan par bya ba'i phyir /
de nas mngon par byang chub pa 'byung ba shes pa'i rgyud ces bya ba gsungs te /
sems so sor rtogs pas ni zhes bya ba'i don to / /
rang nyid kyi sems ni rang sems te kun gzhi rnam par shes pa la sogs pa'i rnam par shes pa'i tshogs brgyad do / /
de dag so sor rtogs pa ni / /
oM tsit+ta pra ti bai d+haM ka ro mi /
zhes bya ba brjod cing gzung ba dang /
'dzin pa dngos po med pa'i rang bzhin du rtogs pa'o / /
ni'i sgra ni nges par gzung ba ste /
de nyid kho na las so zhes bya ba'i don to / /
de las ci 'byung zhe na /
byang chub sems ni yang dag 'byung / /
zhes bya ba dang /
byang chub kyi rang bzhin gyi sems ni byang chub kyi sems te /
thabs dang shes rab kyi rang bzhin can no zhes bya ba'i don to / /
de yang dag par 'byung ba ni /
oM bo d+hi tsit+ta ut+pA da yA mi /
zhes bya ba brjod nas de bskyed cing /
de ltar byang chub kyi sems bskyed nas sems dpa'i rdo rje bdag nyid du bsgom par bya'o zhes bstan pa'i phyir /
rdo rje nyid phyir zhes bya ba gsungs te /
oM tiSh+Tha badzra badzra At+ma ko\u0f85haM /
zhes bya ba brjod cing sems te rdo rje dang rdo rje'i bdag nyid du bsgom par bya'o zhes bstan pa'i phyir /
rdo rje nyid phyir shes par bya'o zhes bya ba'i don to / /
de nas sems dpa'i rdo rjer gyur pa'i sems de nyid /
oM ya thA sarba ta thA ga ta tiSh+Tha a haM zhes bya ba brjod cing sangs rgyas nyid du bsgom par bya'o zhes bya ba bstan par bya ba'i phyir /
bdag nyid sangs rgyas rab tu bsgom / /
zhes bya ba gsungs te /
sems dpa'i rdo rjer gyur pa'i sems de nyid rang gi bdag nyid kyis rnam par snang mdzad kyi skur bsgom pa ni /
bdag nyid sangs rgyas rab tu bsgom pa ste /
sangs rgyas nyid de rnam par snang mdzad nyid thob par 'gyur ro / /
dbang phyug la sogs pa'i mchog sbyin pa gzhan la ma yin no / /
'dis ni 'di skad bstan par 'gyur te /
oM tsit+ta pra ti be d+haM ka ro mi /
zhes bya ba ji lta ba bzhin du brjod cing sems so sor rtogs par bya'o / /
de nas oM bo d+hi tsit+t+waM ut+pA da ya mi /
zhes bya bas byang chub kyi sems bskyed par bya'o / /
de nas oM tiSh+Tha badzra zhes bya bas rdo rje dang /
badzra At+ma ko\u0f85haM zhes bya bas rdo rje'i bdag nyid du bskyed par bya'o / /
oM ya thA sarba ta thA ga ta haM zhes bya ba brjod cing rnal 'byor pa bdag nyid rnam par snang mdzad du bsgom par byas na /
de bzhin gshegs par 'gyur ro / /
de ltar mngon par byang chub pa 'byung ba shes pa'i rgyud bstan nas /
da ni de bzhin gshegs pa'i bdud nyid du shes nas rnal 'byor pa bgegs med par 'gyur ro zhes bstan pa'i phyir /
de bzhin gshegs pa bdud nyid du shes pa'i rgyud ces bya ba gsungs te /
rang gi sems nyid du bdud nyid de zhes bya ba la /
rnal 'byor pa'i bdud du rnam par rtog pa can gyi sems nyid bdud de /
de'i dngos po ni bdud nyid do / /
ni'i sgra ni gang gi phyir gyi don te /
gang gi phyir bdud kyi rnam par rtog pa'i rnam pa can gyi rnal 'byor pa'i rang gi sems kho na bdud de /
phyi rol gyi lha'i bu la sogs pa'i rang bzhin gyi bdud ni ma yin pas /
de'i phyir rnal 'byor pas bdud kyi rnam pa can gyi sems chos bdag med pa'i bsgom pas mi snang bar byas la 'jigs pa spang bar bya'o / /
chos bdag med pa'i sgo nas ji ltar rnal 'byor pas 'jigs pa 'di spang bar bya ba yin zhe na /
sems nyid de bzhin gshegs pa yin / /
zhes bya ba la /
gang gi phyir gzung ba dang 'dzin pa bral ba'i sems de nyid de bzhin gshegs pa ni rtogs pa ste /
chos thams cad dngos po med pa'i rang bzhin du rtogs pa'i bdag nyid yin te /
de'i phyir bdag dang gzhan gyi dbye ba med pa bsgom pa 'dis bdud kyi 'jigs pa spang bar bya ba yin no / /
rang bzhin gyi sems ni 'dul bar bya ba'i phyir zhes bya ba la /
gang gi phyir de ltar yin pa de'i phyir rang gi sems la gzung ba dang 'dzin pa'i rnam par rtog pa dgag pa'i phyir /
sangs rgyas ni de bzhin gshegs pa ste /
de'i dngos po ni bdud nyid du 'gro ba yin no / /
de ci'i phyir zhe na /
rang gi sems [(]gyi [,]kyi [)]gzung ba dang 'dzin pa'i rnam par rtog pa gsod pa na bdud do / /
sangs rgyas ni de bzhin gshegs pa ste de'i dngos po ni bdud nyid do / /
bdud nyid de ni de bzhin gshegs pa ngo bo mngon par byang chub pa'i rang bzhin du gshegs pa yin no / /
de ltar de bzhin gshegs pa bdud nyid kyi rgyud bstan nas /
da ni rtog pa thams cad kyi sgrub pa shes pas yid bzhin nor bu dang /
bum pa bzang po dang /
dpag bsam gyi shing dang /
ral gri dang /
mig sman dang /
'bar ba'i ras dang /
rkang mgyogs dang /
ri lu la sogs pa'i dngos grub thob pa yin no zhes bya ba rab tu bstan par bya ba'i phyir /
de nas rtog pa thams cad sgrub pa shes pa'i rgyud ces bya ba la sogs pa gsungs te /
rdo rje sems dpa' dang de bzhin gshegs pa dang /
rab tu dga' ba'i rdo rje khro bo dang /
rdo rje 'jig rten dbang phyug dang /
'phags pa nam mkha'i snying po dang /
phyi'i rdo rje'i rigs kyi rtog pa rnams ni rtog pa kun te /
rtog pa kun de rnams su yid bzhin gyi nor bu dang /
bum pa bzang po la sogs pa bstan pa bsgrub par bya ba gang yin pa dang /
yang na khye'u dang bu mo la sogs pa sems dang bcas pa'i rang bzhin can gyi g.yo ba bsgrub par bya ba gang yin pa de ni brtan pa dang g.yo ba ste /
bsgrub par bya ba de dag thams cad rang gi lhag pa'i lha'i rnal 'byor ni /
'dod pa'i lha'i rnal 'byor te des bsgrub par byas na de dag 'grub par 'gyur ro / /
de ltar rtog pa thams cad sgrub pa'i rgyud bstan nas /
da ni dang po'i snying po sgrub pa shes nas dpal rdo rje sems dpa'i dngos grub thob par 'gyur ro zhes bya ba rab tu bstan pa'i phyir /
de nas dang po'i snying po sgrub pa shes pa'i rgyud ces bya ba gsungs te /
dang po yang yin la snying po yang de nyid yin pas na dang po'i snying po ste /
oM ma hA su kha badzra satwa dzaHhUM baM hoHsu ra ta s+t+waM zhes bya ba'i yi ge bcu bdun gang bstan pa de sgrub pa'i phyir shes pa ni nges pa ste /
de ston par byed pa'i rgyud bcom ldan 'das rdo rje sems dpas gsungs pa yin no / /
bzlas pa'i don shes zhes bya ba la /
dpal rdo rje sems dpa'i rnal 'byor byas nas /
yi ge bcu bdun po'i snying po rang gi snying ga na gnas pa'i rdo rje'i dbus su yid kyis mngon par bris la /
rab tu dga' ba'i ngag gam /
rdo rje'i ngag gis brjod cing dpal rdo rje sems dpa'i sku gsung thugs kyi bdag nyid can du bdag nyid bsgom par bya ste /
'di ni bzlas pa'i don shes par brjod pa yin no / /
bzlas pa'i don shes pa des nus pa zhes bya ba ni /
ji ltar bdag nyid nus pa'i stobs kyis rdo rje sems dpar rab tu bsgrub par bya'o / /
ji srid 'dod pas bzlas pa mchog /
ces bya ba la bsgom pa kho na la 'dir 'bad par bya ba yin gyi /
grangs kyi bzlas pa la ni ma yin no zhes bstan to / /
dngos grub chen po'i bde ba ster / /
zhes bya ba la /
snying po de dpag tu med pa bzlas pas dpal rdo rje sems dpa'i phyag rgya chen po la sogs pa'i dngos grub chen po'i bde ba ster ba yin no / /
de ltar dang po'i snying po'i sgrub pa shes pa'i rgyud bstan nas /
da ni snying po dang phyag rgya dang sngags dang rig pa rnams kyi shes pas snying po dang phyag rgya dang sngags dang rig pa rnams kyi dngos grub thob par 'gyur ro zhes bya ba rab tu bstan par bya ba'i phyir /
de nas snying po dang phyag rgya dang sngags dang rig pa bsgrub pa shes pa'i rgyud ces bya ba gsungs te /
de la snying po ni 'dir phyag rgya chen po'i phyag rgya ni dam tshig gi phyag rgya'o / /
sngags ni chos kyi phyag rgya'o / /
rig pa ni las kyi phyag rgya'o / /
rgyud gzhan nas gsungs pa'i snying po dang phyag rgya la sogs pa yang de bzhin du shes par bya ba'i phyir /
sems dpa' gang gis zhes bya ba la /
rdo rje sems dpa' la sogs pa'i ji ltar bshad pa'i snying po dang /
phyag rgya dang /
sngags dang /
rig pa rnams bzlas pa'i don du bdag nyid dam mdun du bsgrub par byas na /
de ltar 'grub par 'gyur ro / /
da ni dngos grub shes pas rigs lnga las gsungs pa'i dngos grub thob par 'gyur ro zhes bya ba rab tu bstan par bya ba'i phyir /
de nas dngos grub shes pa'i rgyud ces bya ba gsungs te /
rdo rje sems dpa'i nyid dang /
de bzhin gshegs pa nyid dang /
rdo rje 'chang ba nyid dang /
'jig rten dbang phyug nyid dang /
'phags pa nam mkha'i snying po nyid rdzogs shing nges par 'grub pa gang yin pa de ni dngos grub shes pa'o / /
rdo rje sems dpa'i dngos grub che / /
zhes bya ba la /
rdo rje sems dpa' nyid rtog pa ni rdo rje sems dpa'i dngos grub chen po'o / /
de bzhin gshegs pa yang yin la kun kyang yin pas na de bzhin gshegs pa kun te /
de rnams kyi dngos grub gang yin pa de ni de bzhin gshegs pa kun gyi'o / /
rdo rje ni rdo rje'i rigs te de'i dngos po ni rdo rje nyid do / /
byang chub kyi rang bzhin can gyi sems dpa' ni byang chub sems dpa' ste pad+ma'i rigs so / /
de'i dngos po ni byang chub sems dpa' nyid do / /
las kyang yin la kun yang yin pas kun te rin po che'i rigs rnams so / /
'di rnams kyi mchog gi dngos grub ni rigs thams cad rtogs pa'i rang bzhin can no / /
de dag gi mchog gi dngos grub ni 'di rnams yin no zhes bya bar nges pa bskyed nas /
de rnams thob par bya ba'i phyir bsgom pa byas nas rnal 'byor grub par 'gyur ro / /
de ltar dngos grub shes pa'i rgyud bstan nas /
da ni bsod nams med pa'i dngos grub shes pas bsod nams med pa rnams med kyang 'grub par 'gyur ro zhes bya ba rab tu bstan pa'i phyir /
de nas bsod nams med pa rnams kyi yang dngos grub shes pa'i rgyud ces bya ba gsungs te /
ci 'dod 'khor lor bris nas ni / /
zhes bya ba la sogs pa la gang gi tshe ji skad bshad pa'i bsnyen pa sngon du byas pas kyang rnal 'byor pa la sgrib pa yod pas mngon par 'dod pa'i dngos grub grub par ma gyur na /
de'i tshe rang gi rigs kyi lha'i dkyil 'khor mtha' mar thal bas kyang bris pa la 'jug pa'i tshogs zhugs te /
zhag bzhir phyag rgya chen po bcings nas dkyil 'khor bsgom par byas na /
de sgrib pa thams cad spong bar 'gyur ro / /
de ltar bsod nams med pa rnams kyi yang sgrub pa shes pa bstan nas /
da ni slob dpon gyi dngos grub shes pas kyang dngos grub thob par 'gyur ro zhes bya ba rab tu bstan pa'i phyir /
de nas slob dpon nyid kyi dngos grub shes pa'i rgyud ces bya ba gsungs te /
bde ba chen po'i rdo rje chen po ni rdo rje sems dpa' la sogs pa rnams te /
de dag gi gsang ba mchog gi dam tshig ni dkyil 'khor chen po la sogs pa'i rigs thams cad kyi dkyil 'khor te /
der ji skad bshad pa'i 'jug pa'i cho gas zhugs te /
sngar bshad pa'i cho gas bdag nyid la dbang bskur bar bya ste /
de ltar na slob dpon nyid du 'gyur ro / /
da ni me tog la sogs pa'i mchod pa 'bul ba shes pas me tog la sogs pa phul bas tshogs yongs su rdzogs nas dngos grub thob par 'gyur ro zhes bya ba rab tu bstan pa'i phyir me tog la sogs pa'i mchod pa 'bul ba shes pa'i rgyud ces bya ba gsungs te /
rdo rje 'dzin la mchod pa kun / /
zhes bya ba la sngon po dang /
ser po dang /
dmar po dang /
dkar po'i kha dog can gyi me tog la sogs pa rnams ni rdo rje sems dpa'i rigs la dbul bar bya'o / /
de bzhin gshegs pa'i rigs la ni kha dog dkar po can no / /
rdo rje'i bdag nyid can gyi rigs la ni kha dog nag po can no / /
pad+ma'i rigs la ni kha dog dmar po can no / /
nor bu'i rigs la ni kha dog ser po can no / /
'di rnams kyang dpyid ka'i rdo rje ma la sogs pa'i mchod pa'i phyag rgya rnams kyis blangs te dbul bar bya ba yin no zhes bstan par bya ba'i phyir /
de nas 'bul ba shes pa'i rgyud ces bya ba gsungs te /
rdzogs pa'am zhes bya ba ni dpyid ka rdo rje ma la sogs pa'i mchod pa'i phyag rgya phyi rol gyi me tog la sogs pa'i mchod pa dang bcas pa'o / /
de dang bral ba ni ma tshang ba'o / /
yang na ji ltar rnyed pa'o zhes bya ba la /
phyogs gcig tsam thob pa ni bskyed pa'o / /
rdo rje gar ma la sogs pa'i mchod pa yis zhes bya ba la /
rdo rje gar ni sngar bshad zin to / /
de nyid dang po gang dag la yod pa de ni rdo rje gar ma la sogs pa'i mchod pa'o / /
dpyid ka rdo rje ma la sogs pa'i mchod pa'i phyag rgya rnams so / /
de dag gis rtag tu ste rtag pa kho nar phyogs bcu thams cad kyi sangs rgyas dang byang chub sems dpa'i dkyil 'khor du me tog la sogs pa'i mchod pa grub par 'gyur ro / /
da ni dus kyi mchod pa bsgrub par shes pas kyang mngon par 'dod pa'i dngos grub grub par 'gyur ro zhes bya ba rab tu bstan pa'i phyir /
de nas dus kyi mchod pa shes pa sgrub pa shes pa'i rgyud ces bya ba gsungs te /
drug ldan la sogs pa'i glu'i khyad par gyis rdo rje glu brjod cing gar las byung ba'i dpyid ka rdo rje ma la sogs pa mchod pa'i phyag rgya de bzhin du bcing bar bya'o / /
de nas dpyid ka rdo rje ma la sogs pa'i snying po brjod cing /
dpyid ka rdo rje ma la sogs pa'i phyag rgyas dor bas /
me tog la sogs pa'i rang bzhin gyis mchod pa rab tu sbyar bar bya'o / /
de ltar dus kyi mchod pa bsgrub pa shes pa'i rgyud bstan nas /
da ni rdo rje mtshon cha ma la sogs pa'i gsang ba'i mchod pa bzhi po shes pas kyang dngos grub thob pa yin no zhes rab tu bstan par bya ba'i phyir /
de nas gsang ba'i mchod pa shes pa'i rgyud ces bya ba gsungs te /
rdo rje gar gyi mchod pa ni ji skad bshad pa'i mtshan nyid can du shes par bya ste bcas pa'o / /
go rims ji lta ba bzhin du / /
zhes bya ba ni /
rdo rje glu len cing sngar bshad pa'i tshul gyis kha sbyor gyi thal mo spyi bor bcings te phab la /
rdo rje thal mo bcings nas snga ma bzhin du me tog la sogs pa 'bul ba'i tshul gyis te der dor la rdo rje sems dpa'i las kyi phyag rgya bcings nas /
rdo rje mtshon cha ma la sogs pa'i las kyi phyag rgya bcing ba ni go rims ji lta ba bzhin zhes bya ba'i sgras brjod pa yin no / /
bzlas pa'i don gyis ma brjod kyang / /
mchog gi dngos grub grub par 'gyur / /
zhes bya ba la rdo rje glu'i don gang yin pa dang /
rdo rje mtshon cha ma la sogs pa'i snying po'i don gang yin pa de ni bzlas pa'i don to / /
bzlas pa'i don des rdo rje glu dang rdo rje mtshon cha ma la sogs pa'i snying po ma brjod na yang gsang ba'i mchod pa'i dngos grub kyi rnal 'byor pa 'grub par 'gyur ro / /
de ci'i phyir zhe na /
'di ni sgrub pa mchog yin pa'i phyir ro / /
da ni bdag nyid la smad par mi bya'o zhes bya ba rab tu bstan par bya ba'i phyir /
de nas sdig pa chen po byed pa yang grub pa shes pa'i rgyud ces bya ba gsungs te /
dkyil 'khor la ni ma zhugs kyang / /
zhes bya ba la sogs pa la /
rnal 'byor pa gang zhig dkyil 'khor du zhugs par ma gyur pa de yang phyag rgya chen po bcings nas ting nge 'dzin mngon du byed na sdig pa thams cad las rnam par 'gyur na gzhan lta smos kyang ci dgos /
de'i phyir na ngag tshul khrims 'chal ba yin no zhes bya ba la sogs pas rnal 'byor pa bdag nyid la smad par mi bya ste /
phyag rgya chen po'i ting nge 'dzin gyi stobs kyis tshul khrims 'chal ba la sogs pa 'jig pa dang /
tshul khrims la sogs pa'i yon tan thams cad rdzogs pa'i phyir ro / /
byang chub kyi sems la smad pa dang dngos grub thob par mi 'gyur te /
de bas na de yongs su spang bar bya ba'i phyir /
de nas dngos grub mi thob pa'i rgyu shes pa'i rgyud ces bya ba gsungs te /
chags pa ni chos bdag med pa la chags pa dang /
sems can smin pa dang grol ba la chags pa'o / /
de'i phyir sems can la chags pas ci zhig bya zhes bya ba'i don smod pa rnal 'byor pas mi bya'o / /
de ci'i phyir zhe na /
rnam par dag pa zhes bya ba ste /
gzung ba dang 'dzin pa'i rnam par rtog pa dang bral ba'i phyir /
de rnam par dag pa yin no / /
de bzhin bde ba ster zhes bya ba la de'i dmigs pa la zhugs pa'i sgrub pa po rnams la chags pa des 'jig rten dang 'jig rten las 'das pa'i bde ba ster ba yin no / /
bcom ldan 'das kyang chags pa che / /
zhes bya ba la thog ma dang tha ma med pa'i bcom ldan 'das rdo rje 'chang chen po ni chags pa chen po ste smad par mi bya'o / /
de ci'i phyir zhe na /
'di ma dag pas grub mi 'gyur / /
zhes bya ba la /
chags pa chen po'i rang bzhin can sems can thams cad rjes su chags pa 'di ma dag na ni /
gzung ba dang 'dzin pa'i rnam par rtog pa'i dri mas gos pas rnal 'byor pa grub par mi 'gyur ba de'i phyir 'di la smad par mi bya ste shin tu gus pas bsgom par bya'o zhes bya ba'i tha tshig go / /
de ltar byang chub kyi sems la smod pa dgag par byas nas re zhig rang gi lha'i tshul 'dzin pa'i rnal 'byor pa la /
dkyil 'khor la sogs pa'i mchog gi dngos grub 'byung ngo zhes bya bar bstan par bya ba'i phyir /
de nas dngos grub bsgrub pa shes pa'i rgyud ces bya ba gsungs te /
ji bzhin yul dang ldan gyur nas / /
zhes bya ba la ji ltar dpal rdo rje sems dpa' 'am /
rdo rje yid las byung ba la sogs pa'i lha'i khyad par gzhan dag cod pan la sogs pa'i yul rnams kyis yul dang ldan pa de bzhin du rang gi lha'i rgyan rnams kyi rnal 'byor pa yul dang ldan par gyur nas rang gi phyag rgya chen po la sogs pa'i mchog gi dngos grub bsgrub par bya ba yin no / /
de ci'i phyir rang gi lha'i tshul 'dzin pas bsgrub par bya ba yin no zhe na rtog pa thams cad ces bya ba la sogs pa la /
gang gi phyir rtog pa thams cad la rang gi lha'i tshul gyis rnal 'byor 'di skye ba 'di nyid la phyag rgya chen po la sogs pa sgrub par byed pa ni rnal 'byor pa rnams la rdzogs par byed pa'o / /
bde ba chen po'i rdo rje gsang ba zhes bya ba la /
bde ba chen po'i rdo rje ni rigs thams cad kyi gnyis su med pa'i sems dang sems las byung ba rnams te /
de dag gi gsang ba ni rigs thams cad du gtogs pa'i ngo bo ste /
de rnams nyid ni rtogs pa chen po'o / /
de nyid nam mkha'i khams thams cad la rtag tu bzhugs pa'i rigs thams cad kyi sku gsung thugs kyi rdo rje thams cad la khyab pa rnams kyi skyed pa'i rgyu bar mtshams med pa nyid du gyur pa'i phyir mdzes shing gsal bar gyur pas na rtog pa chen po'i rgyal po'o / /
de las byung ba'i sgra'i tshogs kyang de ston par byed pa'i phyir rtog pa chen po'i rgyal po'o / /
rtog pa chen po'i rgyal po de las rtog pa thams cad kyi rgyud phyi ma zhes bya ba 'di rdo rje sems dpa' la sogs pa'i rtog pa thams cad rtsa ba'i rgyud kyi rang bzhin gang yin pa de dag gi rtog pa thams cad bsdus pa zhes bya ba phyi ma'i rgyud ni phul du byung ba'i rgyud do / /
de'i cho ga rgyas pa ni rnam pa sna tshogs pa'i bsgrub par bya ba dang sgrub pa bstan pa yin no / /
de ltar rtog pa thams cad kyi rgyud phyi ma'i cho ga rgyas pa mchog gi dngos grub bsgrub par byed pa bstan nas /
da ni bcom ldan 'das rtag pa zhes bya ba la sogs pas dpal rdo rje sems dpa'i lha mo'i dkyil 'khor las gsungs pa'i 'bras bu'i khyad par bsgrub pa gsungs pa yin no / /
de nas bcom ldan rdo rje 'chang chen pos rdo rje bsgrub pa'i rgyud gsungs so zhes bya ba dang sbyar ro / /
de nas kyi sgra ni skabs la bab pa'o / /
bcom ldan 'das zhes bya ba ni bshad zin to / /
rtag pa zhes bya ba ni thog ma dang tha ma med pa'i chos kyi dbyings dang de'i rgyu mthun par de ltar byung ba'i rang bzhin gyis rtag tu bzhugs pa rdo rje sems dpa'o / /
'dis ni rdo rje sems dpa'i dkyil 'khor gyi rang bzhin can rdo rje 'chang chen po dang /
de bzhin gshegs pa'i dkyil 'khor gyi rang bzhin can bstan pa yin no / /
de bzhin gshegs pa thams cad kyi rdo rje gsang ba zhes bya ba la /
de bzhin gshegs pa yang yin la gsang ba yang yin pas na de bzhin gshegs pa thams cad de /
de rnams kyi rdo rje ni bcom ldan 'das rdo rje sems dpa' dang /
rab tu dga' ba'i rdo rje khro bo'i phyag na gnas pa'i 'bar ba'i rdo rje'o / /
de las byung ba'i bcom ldan 'das rab tu dga' ba'i rdo rje khro bo'i rigs kyang de bzhin gshegs pa thams cad kyi rdo rje ste rdo rje 'chang chen po'o / /
de bzhin gshegs pa thams cad kyi dbang bskur ba ni nor bu'i rigs te /
de nyid mi phyed pas na 'di'i rdo rje rin po che ste /
de bzhin gshegs pa thams cad kyi dbang bskur ba'i rdo rje rin po che ni rdo rje 'chang chen po'o / /
de bzhin gshegs pa thams cad kyi chos ni shes rab kyi pha rol tu phyin pa'i rang bzhin can gyi sems dang sems las byung ba rnams dang /
pad+ma'i rigs te /
de las gzigs pa ni chos thams cad rang bzhin gyis dga' ba'i zhes bya bar so sor rtog pa'i der shes pa ni nges pa ste des dbang phyug ni rang dbang ste dngos por 'dzin pa'i zhen pa ni gzhan dbang dang bral ba'o / /
ye shes kyi dbang phyug nyid mi phyed pa'i pad+ma 'di la yod pas na /
de bzhin gshegs pa thams cad kyi chos gzigs pa'i ye shes kyi dbang phyug gi rdo rje'i pad+ma'o / /
de bzhin gshegs pa thams cad kyi sna tshogs pa ni rnam pa sna tshogs pa'i sangs rgyas kyi mchod pa'i mtshan nyid can dang /
sems can gyi don byed pa'i rang bzhin can gyi mdzad pa'o / /
mdzad pas na mdzad pa ste /
de bzhin gshegs pa thams cad kyi mdzad pa mdzad pas na de bzhin gshegs pa thams cad kyi mdzad pa mdzad pa'o / /
de'i dngos po ni mdzad pa nyid do / /
des phrin las dam pa ni sangs rgyas kyi sprul pas sems can gyi don mdzad pa'i mtshan nyid can gyi cho ga rgyas pa ni bsgrub par bya ba dang sgrub pa'i rgyun rdo rje ltar mi phyed pa'i rdo rje 'chang ga la yod pa de la de skad ces bya'o / /
yon tan gyi khyad par de lta bu dang ldan pa'i rdo rje 'chang chen pos ci mdzad nas rgyud de gsungs she na /
thams cad khyab pa zhes bya ba la sogs pa la /
de bzhin gshegs pa'i 'khor la thams cad la khyab pa de mdzad par shes par mdzad nas zhes bya ba dang sbyar ro / /
thams cad la khyab pa ni kun du khyab pa'o / /
de nyid kyi khyab pa bstan par bya ba'i phyir /
ma lus shing zhes bya ba la sogs pa gsungs te ma lus shing lus pa med pa'i sgra'i don bshad zin to / /
rigs thams cad kyi lha rnams kyi sku gsung thugs kyi rdo rje khams te /
de dag gi bstan pa ni mi 'jigs pa'i dngos grub ni sems can thams cad kyi rgyud la rdzogs pa'o / /
de'i cho ga rgyas pa ni bsgrub par bya ba dang sgrub pa'i tshogs te /
de spro ba ni phyogs bcu khyab pa'i 'khor lo gang la yod pa de la de skad ces bya'o / /
de tshad ci dang ldan zhe na /
nam mkha'i khams kyi mthar thug pa / /
zhes bya ba la /
rdzas thams cad kyi dngos po med pa'i rang bzhin ni nam mkha' ste /
de nyid mthar thug pa ni yongs su rdzogs pa'i 'khor lo gang la yod pa de ni nam mkha'i khams kyi mthar thug pa'i 'khor lo ste /
nam mkha' thams cad khyab par byed pa zhes bya ba'i don to / /
chos kyi dbyings ni de bzhin nyid de /
de khyad par med pas na chos kyi dbyings rnam par spro ba'o / /
'jig rten gyi khams thams cad kyi rdul phra rab rnams te khams thams cad de /
der kun du 'gro ba gang la yod pa ni khams kun du 'gro ba'i de bzhin gshegs pa thams cad kyi 'khor lo ste /
rigs thams cad kyi rten dang brten pa'i dkyil 'khor yin no / /
de mngon par shes par mdzad pa ni gdul bya rnams kyis rtogs par mdzad nas so / /
'di zhes bya ba ni thugs la gnas pa'i dang po'i snying po'i yi ge hUM ste /
de'i gsang ba'i de kho na nyid kyi rdo rje sgrub pa'i rgyud gang yin pa de /
byang chub sems dpa' rnams kyi don gyi phyir mi gnas pa'i mya ngan las 'das pa sgrub pa'i don du gsungs pa yin no / /
mi gnas pa'i mya ngan las 'das pa'i des ci zhig bya zhe na /
ji srid 'khor ba'i gnas la bzhugs / /
zhes bya ba la /
'khor ba ni phyi ma'i mthar thug pa tshad med pa'o / /
de nyid gnas te bzhugs gnas so / /
der mi gnas pa'i mya ngan las 'das pa'i rang bzhin gyis bzhugs pas na 'khor ba'i gnas la bzhugs pa'i byang chub sems dpa' de srid 'don pa mdzad ces bya ba ni tshad med pa'i 'khor ba'i gnas la bzhugs pa'i byang chub sems dpa' ni tshad med pa kho na'i sems can rnams 'khor ba'i rgya mtsho dam pa'i chos bstan pa'i phyag brkyang ba dag gis kun nas 'don par mdzad pa yin no / /
sems can don zhes bya ba la sogs pa la /
gang gi phyir lhag ma med pa mya ngan las 'das pa yongs su mya ngan las 'das pa'i gzi brjid can gyi byang chub sems dpa' rnams med pa'i rang bzhin du gyur pas sems can gyi don mdzad par nus pa ma yin no / /
de'i phyir sems dpa' rnams zhes bya ba la /
rgyud de nyid kyi phyir sems can byang chub sems dpa' rnams 'khor ba srid du 'khor bar bzhugs nas phyi ma'i mthar thug pa'i bar du 'khor bar sku skye ba yongs su bzung ba ni sems can gyi don mngon par mdzad pa yin no / /
de dag ji lta bu zhe na /
thams cad dag pa'i chos mchog can / /
zhes bya ba la /
gzugs brnyan dang 'dra ba'i khams gsum gyi ye shes mnga' ba'o / /
'dis ni 'di skad ston par 'gyur te gang gi phyir lhag ma med pa'i mya ngan las 'das pa'o / /
khams thob pa'i nyan thos dang /
rang sangs rgyas dang /
byang chub sems dpa' rnams 'gog par 'gyur bas mthong ba la sogs pas sems can gyi don byed par mi nus pa yin no / /
de las go bzlog pas ni nus pa yin no / /
de'i phyir gzugs brnyan dang 'dra bar rten cing 'brel par 'byung ba nges par byas nas /
sems can gyi don gyi ched du phyi ma'i mthar thug par mi gnas pa'i mya ngan las 'das pas /
byang chub sems dpa' rnams 'khor bar bzhugs pa yin no / /
shes rab kyi pha rol tu phyin pa'i tshul gzhan gyis kyang /
mi gnas pa'i mya ngan las 'das pa grub pa yin te /
de'i phyir /
sgrub pa'i rgyud 'dis 'bras bu khyad par thob pa med do zhe na /
de ni ma yin te /
ci'i phyir ma yin zhe na /
de bzhin gshegs pas mi 'dul la / /
zhes bya ba gsungs te /
de bzhin gshegs pas 'dul bar ma gyur pa ni /
de bzhin gshegs pas mi 'dul ba ste /
de'i phyir gang mdo sde pa rnams ma yin pa / /
sngags kyi dpyod pa la dpyod pa de bzhin gshegs pas mi 'dul ba ste /
sngags la mos pa'i sems can rnams la /
shes rab kyi pha rol tu phyin pa'i theg pa bstan pas mi gnas pa'i mya ngan las 'das pa'i mtshan nyid can gyi don de bzhin gshegs pa rnams kyis mi mdzad pa'o / /
gang gi phyir shes rab kyi pha rol tu phyin pa'i spyod pa sgrub par byed pa'i bag chags sems can de rnams la med pa'i phyir ro / /
'dir rab tu grub ces bya ba la dang po'i gsang ba'i de kho na nyid kyis rdo rje bsgrub pas sngags kyi tshul 'dir sngags kyi spyod pa la lhag par mos pa'i sgrub pa ni rdzogs pa'o / /
dngos grub rnams kyi mchog ni de bzhin gshegs pa ste /
dus thams cad du bskyed par bya'o / /
ni'i sgra ni nges par gzung ba ste /
dus thams cad kho nar ro / /
de bzhin gshegs pa rnams byung rung ma byung rung chos rnams kyi chos nyid ni rtag tu gnas pa zhes gsungs so / /
thams cad mdzad ces bya ba ni phyag rgya chen po la sogs pa'i dngos grub rnams sems can la mdzad pa yin no / /
gal te bsgrub pa 'di med pas de bzhin gshegs pas 'dul bar mi 'gyur ba rnams la /
de bzhin gshegs pa rnams kyis sems can gyi don mdzad par mi dpyod na /
'o na rdo rje 'chang chen po la sogs pas nus par 'gyur te /
de bas na 'dis ci zhig bya zhe na /
de ni ma yin te /
ci'i phyir ma yin zhe na /
rdo rje 'chang chen po la sogs pa zhes bya ba la sogs pa la /
gang gi phyir rdo rje 'chang chen po la sogs pa rnams ni /
rdo rje sems dpa' dang /
rdo rje yid las byung ba dang /
rdo rje ki li ki la la sogs pa nas /
rin chen dril bu'i mthar thug pa rnams kyis kyang /
ji ltar bsod nams rnams smin gyis / /
zhes bya ba la sogs pa la /
bag chags ji lta ba bzhin du sngags pa'i nus pa yod pas de rnams kyis kyang /
sems can gyi don mdzad par nus pa yin gyi bag chags med na ni ma yin no / /
ci'i phyir zhe na /
skal ba med pa'i sems can rnams kyi don mthong ba la sogs pa'i bsgom pa mdzad par mi dpyod pa'i phyir ro / /
rang gi las zhes bya ba ni /
dam pa'i chos spong bar 'gyur ba'i las bsags pa'i sgrib pas de rnams la sgrib par 'gyur ba'i phyir ro / /
sgrib pa 'dis rdo rje 'chang chen po la sogs pa rnams skal ba med pa de rnams la yang dus thams cad du thams cad mdzad par 'gyur ro zhes bya bar ji ltar shes par bya zhe na /
dkyil 'khor du ni ma zhugs kyang / /
zhes bya ba la sogs pa la /
sgrub pa po gang zhig dkyil 'khor du ma zhugs na yang bsgrub pa 'dis 'dod pa'i dngos grub kyi srid pa 'di nyid la myur du grub par 'gyur ro / /
ci'i phyir zhe na /
mthong ba la sogs pas bar mtshams med pa nyid du 'khor ba ji srid bar du sems can thams cad rab tu gsal bar mdzad pa ni rdo rje 'chang chen po ste /
kun nas ni dngos po thams cad las so / /
dus kun du ni dus thams cad do / /
thams cad ces bya ba ni brtan pa dang g.yo ba'i dngos po thams cad kyi rang bzhin no / /
gang gi phyir dngos grub thams cad rab tu stsol bar 'gyur bas na de'i phyir bsgrub bya 'di bshad ces bya ba la sogs pa gsungs te /
gang gi phyir dang po'i snying po'i gsang ba'i snying po bsgrub pa 'dis /
rgyal po rdo rje 'chang chen po srid pa'i dbang phyug kun gyi gtso gang yin pa des /
dkyil 'khor du ma zhugs pa la yang mthong ba la sogs pa'i dngos grub rab tu stsol ba'i rgyu de'i phyir 'og nas 'chad par 'gyur ba'i snying po'i sgrub pa phyag rgya chen po la sogs pa'i rdzogs par byed pa'i rgyu bshad pa ni bstan par bya'o / /
dngos grub ces bya ba la /
sgrub pa de nyid phyag rgya chen po la sogs pa'i dngos grub kyi rgyu gnyis kyi phyir dngos grub bo / /
dngos grub de ji lta bu yin zhe na /
shin du brtag pa'o zhes bya ba la /
thog ma tha ma med pa'i rdo rje sems dpa' mngon du byed pa'i rgyu nyid kyi phyir shin tu brtag pa'i dngos grub ste /
de bsgrubs pas shin tu brtag pa'i dngos grub yin no / /
sgrub pa bshad par bya ba de khyad par ji lta bu dang ldan pa'i sgrub pa bshad par bya ba yin zhe na /
gang gis zhes bya ba la sogs pa la rang gi lha'i dbyibs la sogs pa la rang bzhin gyis sgrub pa gang gis srid pa 'di nyid la shin tu brtag pa'i dngos grub ni thog ma tha ma med pa'i rdo rje 'chang chen po'i dngos grub sgrub pa gang gi tshe 'di nyid la rnal 'byor pas thob pa'i sgrub pa de bshad par bya'o / /
da ni sgrub pa de bstan par bya ba'i phyir / /
lugs ma zhes bya ba la sogs pa gsungs te /
de dag ni bshad zin to / /
bde ba chen po rdo rje gsang ba'i ni /
gsang ba'i dkyil 'khor las gsungs pa'i rdo rje sems dpa'i sku ste /
de nyid dam tshig go / /
de'i de kho na nyid rab tu dga' ba nyid do / /
kun du bzang po nyid do / /
de'i sgrub pa gang yin pa de nyid dngos grub kyi rgyu nyid yin pa'i phyir dngos grub ste /
de'i cho ga rgyas par ni rnam pa sna tshogs pa'i rang bzhin can 'das ma thag tu bshad pa'o / /
de ltar dpal rdo rje sems dpa'i lha mo'i dkyil 'khor las gsungs pa'i 'bras bu'i khyad par bsgrub pa bstan nas /
da ni rtog pa thams cad kyi sgrub pa po rnams kyis dang po'i rdo rje'i phyag rgya yi ge hUM brjod cing bcing bar bya ste /
phyi nas phyag rgya gzhan no zhes bya ba'i don 'di rab tu bstan par bya ba'i phyir /
de nas bcom ldan 'das zhes bya ba la sogs pa gsungs te /
de nas kyi sgra ni skabs su bab pa la'o / /
bcom ldan 'das zhes bya ba ni /
rdo rje 'chang chen po'o / /
de bzhin gshegs pa thams cad kyi rdo rje'i phyag rgya ni de bzhin gshegs pa thams cad kyi thugs ka na gnas pa'i rdo rje sems dpa' ste /
de'i ye shes gang la yod pa de ni de bzhin gshegs pa thams cad kyi rdo rje phyag rgya'i ye shes te /
rdo rje 'chang chen po'o / /
snga ma'i sgrub pa la ltos te slar yang zhes bya ba'i sgra ni kun sdud pa'o / /
'di zhes bya ba ni thugs la gnas pa gsungs pa'o / /
phyag rgya yang yin la thams cad kyang de nyid yin pas phyag rgya thams cad de /
dam tshig dang /
chos dang /
las dang /
phyag rgya chen po rnams so / /
de rnams bsgrub pa ni rdzogs pa'i rgyu ste /
de bsgrub pa ni rang gi bya ba rdzogs pa'i don yod pa nyid do / /
de ston par byed pa'i rgyud bcom ldan 'das kyis gsungs so / /
nyin re zhes bya ba la sogs pa la zhag re re bzhin du snga ma'i thun mtshams kyi dus su rdo rje dbab pa'i rjes thogs kho nar rtog pa thams cad sgrub par byed pa'i rnal 'byor pas yi ge hUM brjod cing /
dang po'i rdo rje bcing bar bya'o / /
de nas de'i rjes la phyis kyi dus su phyag rgya chen po la sogs pa'i phyag rgya thams cad bcing bar byas nas /
rang gi las kyi dngos grub sgrub par byed pa yin no / /
'dis zhes bya ba la dang po'i rdo rje bcing ba'i sgrub pa 'dis rtog pa thams cad de 'jig rten dang 'jig rten las 'das pa'i rtog pa thams cad la ji ltar bshad pa'i phyag rgya thams cad ni phyag rgya chen po la sogs pa'i phyag rgya thams cad mdor bsdus pas rang gis rang nyid bcings nas bsgrub pa'i dbang du 'gyur zhing grub par 'gyur bas /
de'i phyir ma bsgrubs kyang 'grub par 'gyur zhes bya ba la /
dang po'i rdo rje bcings pa las dus phyis sngar bshad pa'i rang gi snying po brjod pa med kyang phyag rgya de rnams 'grub par 'gyur ro / /
de ltar dang po'i rdo rjes bcings nas /
phyag rgya gzhan yang bcing bar bya'o zhes bya ba bstan nas /
re zhig spyod lam bzhi pos chos kyi phyag rgya thams cad bsgrub par bya'o zhes bya ba'i don rab tu bstan par bya ba'i phyir /
de nas bcom ldan 'das kyis rdo rje chos kyi de kho na nyid kyi gsang ba'i sngags bsgrub pa gsungs so zhes bya ba gsungs te /
de nas kyi sgra ni snga ma bzhin no / /
bcom ldan 'das zhes bya ba ni rdo rje 'chang chen po'o / /
chos ni shes rab kyi pha rol tu phyin pa'i rang bzhin can gyi sems dang sems las byung ba'o / /
de dag gi de kho na nyid ni rang bzhin gyis dag pa yin la /
de'i gsang ba'i sngags ni lha thams cad kyi chos kyi yi ge rnams te de'i bsgrub pa gsungs pa yin no / /
langs pa 'am ni 'dug pa'am / /
zhes bya ba la sogs pa la /
rang gi lha'i rnal 'byor byas la lce la rdo rje dge ba rnam par bsams te /
rang gi lha'i chos kyi phyag rgya bkod nas /
de nyid slar yang rdo rje sems dpa' dang /
de bzhin gshegs pa dang /
rab tu dga' ba rdo rje khro bo'i rnal 'byor ram /
de'i rigs kyi rnal 'byor pas rang gi snying ga na gnas pa'i sems dpa'i rdo rje la dgod par bya'o / /
pad+ma dang rin po che'i rigs kyi rnal 'byor pas ni rang gi snying ga na gnas pa'i rang gi rigs kyi mtshan ma la bkod de /
de nyid brjod cing rang gi lha'i sku gzugs brnyan bzhin du langs pa'am 'dug pas bsgom par bya'o / /
thams cad rjes chags rnal 'byor ni 'dir rang bzhin gyis dag pa'i ngo bo yin no / /
des cir 'gyur zhe na /
dngos grub thams cad thob par 'gyur zhes bya ba la /
rigs thams cad kyi rang gi lha rnams kyi phyag rgya grub pa ni /
dngos grub thams cad de /
de thob par 'gyur ro / /
de ltar phyag rgya bsgrub pa bstan nas /
da ni las kyi phyag rgya'i sgrub pa pos yi ge a las rang gi snying gar sna tshogs rdo rje rnam par bsams la las kyi phyag rgya bcings te /
rang gi lha'i snying po brjod cing /
gar gyi tshul gyis sam /
phyag rgya bcu gnyis kyi rnam pas mchod pa bya zhing /
gar gyi tshul gyis rang gi lha bsgom par bya'o zhes bya ba'i cho ga 'di rab tu bstan par bya ba'i phyir /
de nas bcom ldan 'das kyis las kyi gsang ba'i de kho na nyid sgrub pa'i rgyud ces bya ba gsungs te /
las kyi gsang ba'i de kho na nyid kyi sgrub pa ni phyag rgya bcu gnyis kyi gar gyi mchod pa 'bul ba'am /
gar gyi tshul gyis bsgom pa ste de ston par byed pa'i rgyud bcom ldan 'das kyis gsungs so / /
gsang ba'i gar mchog mchod pa la / /
zhes bya ba la /
rang gi lha'i rnal 'byor ji lta ba bzhin du byas /
rang gi lha'i phyag rgya bcing bar bya'o / /
de nas gar gyi tshul gyis bsgom par bya zhing rang gi lha bsgrub par bya'o / /
yang na mchod pa ci bde bar / /
zhes bya ba la rnam pa bcu gnyis kyi phyag rgya'i mchod pa yang dang yang du bya zhing rang gi lha bsgrub par bya'o / /
de ltar rtag tu rnal 'byor bsgoms na /
cho ga 'dis mchog gi dngos grub myur du thob par 'gyur ro / /
de ltar las kyi phyag rgya sgrub pa bstan nas /
da ni rang gi lha'i snying po brjod cing rang gi lha'i phyag rgya chen po bsgom par bya'o zhes bya ba'i cho ga 'di rab tu bstan par bya ba'i phyir /
de nas rang gi phyag rgya'i bdag nyid sgrub pa'i rgyud ces bya ba gsungs te /
rang gi phyag rgya ni rang gi lha'i phyag rgya chen po ste /
des bdag nyid sgrub pa ni rang gi rgyud la rang gi lha'i phyag rgya'i sku rdzogs pa'o / /
phyag rgya chen po mnyam gzhag ste / /
zhes bya ba la /
ji skad bshad pa'i cho gas rang gi lha'i rnal 'byor byas la ye shes sems dpa' bcug ste /
cho ga thams cad rjes su spyad nas phyag rgya chen po bcings te /
rang gi snying po lan cig bzla bar bya'o / /
de ltar byas pas cir 'gyur zhe na /
brtan zhing shin tu dgyes kun chags / /
shin tu rgyas 'gyur bdag po 'grub / /
ces bya ba la brtan pa ni mi phyed pa'o / /
shin tu mnyes par gyur pas na shin tu dgyes pa'o / /
thugs gzhan du mi 'gyur zhing yang dag par zhen pas na kun du chags pa'o / /
khyad par du 'phel bar 'gyur bas na shin tu rgyas par 'gyur ba'o / /
bdag po ni sgrub pa 'dod pa'i lha'i sku'i rang bzhin can phyag rgya chen po'i dngos grub kyis grub par 'gyur ba yin no / /
de ltar phyag rgya chen po'i sgrub pa bstan nas /
da ni rdo rje sems dpa'i sgrub pa pos ri b+hi ta la sogs pa'i byed pa'i khams kyi glu rgyan dang bcas pa lnga yi ge hUM brjod cing bcom ldan 'das dpal rdo rje sems dpa' rab tu bsgrub par bya'o zhes bya ba'i don 'di rab tu bstan par bya ba'i phyir /
de nas yi ge hUM gis glu blang ba grub pa'i rgyud ces bya ba gsungs te /
yi ge hUM nyid glu ste yi ge hUM gi glu'o / /
de blangs pas grub pa ni dpal rdo rje sems dpa' nyid thob pa'o / /
ri b+hi ta sogs rgyan dang ldan / /
zhes bya ba la /
ri b+hi ta zhes bya ba ni byed pa'i khams te /
pi wang la sogs pa'i rol mo rnams la rab tu grags pa yin no / /
sogs pa'i sgras ni ni da dang /
ni la ti ta dang /
hra da dang rjes su 'brel pa zhes bya ba ste bzhi shes par bya'o / /
ri da la sogs pa'i rgyan ni ri da la sogs pa'i rgyan te ri da la sogs pa'i de rnams dang ldan pa'o / /
ci nus pa zhes bya ba la nus pa dang rjes su mthun pa'o / /
ci 'dod par zhes bya ba ni rang gi 'dod pa dang rjes su mthun pa'o / /
blangs nas zhes bya ba ni glur blangs nas so / /
de gang yin zhe na /
gan+d+har+b+ha zhes bya ba'i glu ste dbyangs bdun gyi rang bzhin can no / /
dang po ni da ltar byung ba ste /
rang bzhin gyis rtag tu gnas pa grub par 'gyur ro / /
yi ge gang gis she na /
yi ge hUM gis so / /
lhag ma ni go sla'o / /
de kho na nyid chen po zhes bya ba la /
de kho na nyid kyang yin la chen po yang de nyid yin pas na de kho na nyid chen po ste /
thog ma tha ma med pa'i chos kyi dbyings so / /
de'i gsang ba'i dngos grub ni /
rdo rje sems dpa'i dkyil 'khor las gsungs pa'i phyag rgya chen po la sogs pa'i dngos grub po / /
de bsgrub pa ni 'das ma thag tu bshad pa de nyid do / /
rgyud ces bya ba yang ngo / /
ri b+hi ta la sogs pa'i khams lnga rgyan dang bcas pa rnams kyis yi ge hUM gis dang por gan+d+har+b+ha blang zhing /
bcom ldan 'das rdo rje sems dpa' nyid rab tu bsgrub pa'i phyir las brgya rnam par bsgom par bya'o zhes bya ba'i don 'di rab tu bstan par bya ba'i phyir /
de nas rtog pa thams cad kyi phyag rgya zhes bya ba la sogs pa gsungs te /
de nas kyi sgra ni skabs su bab pa'o / /
rtog pa yang yin la thams cad kyi de kho na nyid kyang yin pas na /
rtog pa thams cad de /
dpal rdo rje sems dpa'i gsang ba'i dkyil 'khor gyi rtog pa'o / /
de'i las sgrub par byed pa'i phyag rgya rnams ni /
las kyi phyag rgya ste /
de ston par byed pa'i rgyud bshad par bya'o zhes bya ba ni bcom ldan 'das thog ma dang tha ma med pa'i phrin las can gyi rdo rje sems dpas gsungs so / /
thog ma tha ma med pa ni shin tu tshe ring zhing 'phel ba la sogs pa'i las rnams gang la yod pa de ni thog ma tha ma med pa'i phrin las can no / /
shin tu tshe ring zhing 'phel ba zhes bya ba tshe ring ba ni bskal pa la sogs pa dus kyi grangs las 'das pa'o / /
shin tu yang yin la tshe ring ba yang yin pas na shin tu tshe ring ba ste srog go / /
'phel ba ni gong nas gong du skad cig ma'i rgyun gyis mi gnas pa'i mya ngan las 'das pa'i rang bzhin rdzogs pa'o / /
de ji ltar 'byung bar 'gyur zhe na /
bde ba chen po rdo rje chos so / /
dang po'i rdo rje ni /
bde ba chen po'i rdo rje'i tshe ste /
des de 'byung ba yin no / /
'dis ni 'di skad ston par 'gyur te /
gsang ba'i dkyil 'khor las gsungs pa'i cho gas dpal rdo rje sems dpa'i rnal 'byor byas la /
cho ga thams cad rjes su dpyad nas dang po'i rdo rje bcings te /
dpal rdo rje sems dpa' rang gi snying ga'i zla ba dang /
spyi bor zla ba'i dkyil 'khor la bzhugs par bsgoms la /
zla ba'i dkyil 'khor yang bdud rtsi'i rgyun rnams kyis sgrub pa po'i lus ma lus pa gang bar byed pa zla ba phyed kyi bar nyin re zhing /
lan cig byin gyis brlab pa byas la /
mthar mtshan thog thag bsgoms na /
tho rangs rdo rje sems dpa'i rdo rje'i tshe dang 'dra bar 'gyur te /
dang po'i rdo rje spyi bo'i phyogs su bzung zhing bsgom par bya ba yin no / /
shin tu gzhon pa'i na tshod 'phel ba zhes bya ba ni /
dpal rdo rje sems dpa' bzhin du lo bcu drug lon pa'i rnam pa can gyi na tshod rdzogs pa ni shin tu gzhon pa'o / /
de gong nas gong du 'khor ba ji srid kyi bar du 'jug pa ni 'phel ba'o / /
de ji ltar zhe na /
bde ba chen po rdo rje bcud kyis len gyis so zhes bya ba la /
bde ba chen po rdo rje bcud kyis len no / /
rdo rje sems dpa' ste /
de'i phyag rgya chen po gang yin pa de ni /
bde ba chen po rdo rje bcud kyis len te /
des de thob par 'gyur ro //
'dis ni 'di skad ston par 'gyur te /
de bzhin du dpal rdo rje sems dpa'i rnal 'byor byas la /
cho ga thams cad rjes su dpyad nas /
dang po'i rdo rje bcings te /
de'i dbus ma'i rdo rje btung bar bya'o / /
dpal rdo rje sems dpa' dbus ma'i rdo rje las byung ba'i rdo rje sems dpa'i rdul phra rab kyi bcud kyis len gyi rgyud kyis kyang kha gtang bar bya ste /
lus thams cad khyab par bsam par byas na /
de ltar na tshod shin tu gzhon pa 'phel bar 'gyur ro / /
gzugs chen po dang gzi brjid 'phel bar zhes bya ba la /
gzugs chen po ni skyes bu chen po'i mtshan sum cu rtsa gnyis dang /
dpe byad bzang po brgyad cu'o / /
rdo rje sems dpa' lta bu'i mthu ni gzi brjid chen po'o / /
de dag 'phel ba ni gong nas gong du 'khor ba ji srid kyi bar du rab tu 'jug pa yin no / /
de ji ltar zhe na /
bde ba chen po rdo rje'i gzugs kyi gzi brjid kyis so zhes bya ba la /
bde ba chen po rdo rje gzugs kyi gzi brjid ni rdo rje sems dpa' ste /
de'i phyag rgya gang yin pa de ni bde ba chen po'i rdo rje'i gzugs kyi gzi brjid do / /
de bzhin du thams cad byas la /
dang po'i rdo rje dbus ma dang mthe bo dang mthe'u chung rnams kyis rtse mo'i tshul du byas te rang gi gdong yongs su sbyangs la phyag rgya rang gi gdong du dgrol bar byas te /
rang gi gdong la rab tu zhugs pa'i bcom ldan 'das rdo rje sems dpas kyang lus thams cad khyab cing rdo rje sems dpa' nyid du gyur par bsam par bya ste /
de ltar na gzugs chen po dang /
gzi brjid 'phel bar 'gyur ro / /
'du byed thams cad 'phel ba zhes bya ba la /
'du byed kyang yin la chen po yang de nyid yin pas na 'du byed phung po ste /
dpal rdo rje sems dpa'i brtson 'grus kyi pha rol tu phyin pa'i rang bzhin gyi 'du byed kyi phung po'o / /
de 'phel ba ni snga ma bzhin no / /
de ji ltar zhe na bde ba chen po'i rdo rje 'du byed chen pos so zhes bya ba la bde ba chen po'i rdo rje 'du byed chen po ni don yod grub pa'i rang bzhin can gyi rdo rje sems dpa' ste de'i phyag rgya gang yin pa ste de ni bde ba chen po'i 'du byed chen po'o / /
'dis ni 'di skad 'chad par 'gyur te /
de bzhin du dpal rdo rje sems dpa'i rnal 'byor gyi cho ga thams cad rjes su dpyad la dang po'i rdo rje bcings te /
rang gi lus thams cad du bskor bar bya'o / /
de nas bdag nyid de bzhin gshegs pa don yod grub par bsgom zhing snying gar phyag rgya dgrol bar bya'o / /
'jig rten gyi khams thams cad kyi rdul phra rab dang mnyam pa'i de bzhin gshegs pa don yod grub pa'i sku rnams rang gi snying gar gzhug par bya ste de ltar 'du byed chen po thams cad 'phel bar 'gyur ro / /
sems can thams cad kyi bdag nyid thams cad bsrung bar bya ba la /
sems can yang yin la thams cad kyang de nyid yin pas sems can thams cad de /
de rnams kyi bdag nyid ni sems can thams cad kyi bdag nyid de /
phung po lnga'i rang bzhin gyi bdag nyid kyi dngos po'o / /
de thams cad bsrung ba ni thams cad bsrung ba'o / /
de ltar 'gyur zhe na /
bde ba chen po'i rdo rje bsrung bas so zhes bya ba la bde ba chen po'i rdo rje bsrung ba ni /
rdo rje sems dpa'i gtsug tor gyi gzungs dang ldan pa'i rdo rje sems dpa' ste /
de'i phyag rgya gang yin pa de ni bde ba chen po'i rdo rje bsrung ba'o / /
de bzhin du dpal rdo rje sems dpa'i rnal 'byor byas la dang po'i rdo rje bcings te bsrung bar bya ba'i sems can dang yid kyis gcig tu byas la /
rdo rje sems dpa'i cod pan gyi rang bzhin can du bdag nyid bsgom zhing dang po'i rdo rje spyi bo'i phyogs su gzung bar byas te /
de ltar na sems can thams cad kyi bdag nyid thams cad bsrung bar 'gyur ba yin no / /
phyogs thams cad dang /
mtshams dang /
dkyil 'khor bcing ba ni bshad zin to / /
de ji ltar 'gyur zhe na /
bde ba chen po rdo rje bskor bas so zhes bya ba la /
de bzhin du dpal rdo rje sems dpa'i rnal 'byor gyis dang po'i rdo rje bcings te /
phyogs bcing ba'i bsam pas phyogs bcur bskor bar byas na phyogs thams cad rdo rje 'bar ba rnams kyis bar mtshams med par khyab par 'gyur ba yin te /
de ltar na phyogs thams cad bcing bar 'gyur ba yin no / /
de nyid mtshams bcing ba'i tshul gyis bskor bar bya ste /
de ltar na rdo rje'i mtshams bcing bar 'gyur ro / /
de nyid dkyil 'khor bcing ba'i tshul gyis bskor bar bya ste /
de ltar na dkyil 'khor bcing bar 'gyur ro / /
de ltar byas pas cir 'gyur zhe na /
thams cad rdo rje khro bo'i ngo bo nyid rdo rje khro bo'i rgyal po chen po ni rdo rje hUM mdzad de des kyang zhugs par mi nus shing mi phyed par 'gyur ro / /
sdig pa thams cad bsrung ba zhes bya ba la /
sdig pa yang yin la thams cad kyang yin pas na sdig pa thams cad de /
sems can thams cad la 'tshe bar byed pa'i bdud kyi lus can gyi lha'i gzugs so / /
de rnams las thams cad du bsrung bas na sdig pa thams cad bsrung ba ste /
'dod chags la sogs pa'i nyon mongs pa dang nye ba'i nyon mongs pa rnams las rang gi sems bsrung ba'o / /
de ji ltar 'gyur zhe na /
bde ba chen po rdo rjes byin gyis brlabs so zhes bya ba la /
de bzhin du rdo rje sems dpa'i rnal 'byor byas la /
dang po'i rdo rje bcings te /
go cha bcing ba'i bsam pas snying gar bzhag la sems kyis rgyu ba dang /
de nas dpung pa gnyis dang /
spyi bo dang dpral bar bzhag la rdo rje khu tshur gnyis kyi phreng ba bcings te /
snying ga'i phyogs su rdo rje khu tshur gnyis kyi go cha bcing bar bsam par bya'o / /
de bzhin du mgrin pa'i steng dang /
slar yang snying ga dang /
de nas nu ma'i bar dang /
slar yang snying ga dang /
de nas mgrin pa'i steng dang /
dpral ba'i steng dang /
de nas snying gar bcing ba'i tshul gyis rna ba gnyis kyi steng du nam mkha' lding gi gshog pa byas la mthar dar dpyangs su byas te /
'di ni bde ba chen po rdo rje'i byin gyis brlabs pa ste /
'dis sdig pa thams cad las bsrung bar 'gyur ro / /
bdag nyid kyi dngos po thams cad dam /
gzhan dag rdo rjer byed pa zhes bya ba ni go sla'o / /
de ji ltar 'gyur zhe na /
bde ba chen po rdo rje go chas so / /
zhes bya ba la /
de bzhin du dpal rdo rje sems dpa'i rnal 'byor byas la dang po'i rdo rje bcings te /
rdo rje bsrung bar bdag nyid bsams nas bdag nyid go cha'i bsam pa'am /
gzhan bsrung ba'i bsam pas phyag rgya de snying ga'am /
dpral ba'am /
spyi bo'i phyogs su gzung bar bya ste /
de ltar na bdag nyid kyi dngos po thams cad dam gzhan dag gi rdo rje nyid du byed par 'gyur ro / /
'thab mo thams cad las rnam par rgyal ba zhes bya ba la /
mchog dang mchog ma yin pa'i 'thab mo kun las rnam par rgyal ba ni 'thab mo thams cad las rnam par rgyal ba'o / /
de ji ltar zhe na bde ba chen po'i rdo rje rgyal mtshan mchog gi dpung rgyan gyis so zhes bya ba la /
de bzhin du dpal rdo rje sems dpa'i rnal 'byor byas la /
dang po'i rdo rje bcings te gyen du drangs la sor mo dbus ma gnyis dar gyi ba dan gyi tshul gyis gzung bar bya ste /
phyag rgya bcing ba de las kyang yan lag bzhi'i dpung gi tshogs spros la de yis pha rol gyi dpung gsad par bya ste /
de ltar na 'thab mo kun las rnam par rgyal bar 'gyur ba yin no / /
'thab mo bsrung ba zhes bya ba la /
'thab mo thams cad las bdag nyid kyi dpung bsrung ba ni 'thab mo bsrung ba'o / /
de ji ltar zhe na /
bde ba chen po'i rdo rje gzhan gyis mi thub pas so zhes bya ba la /
de bzhin du dpal rdo rje sems dpa'i rnal 'byor byas la dang po'i rdo rje bcings te /
bdag nyid 'phags pa byams par rnam par bsams la byams pa'i go chas lus thams cad byugs shing des bsrung bar byas te /
de ltar na 'thab mo thams cad las bsrung bar 'gyur ro / /
pha rol gyi dpung thams cad gzhig pa ni go sla'o / /
ji ltar zhe na /
bde ba chen po rdo rje 'jigs par byed pas so zhes bya ba de bzhin du dpal rdo rje sems dpa'i rnal 'byor byas la dang po'i rdo rje bcings te bdag nyid zhal gyi mche ba rnam par gtsigs pa'i rdo rje gnod sbyin du rnam par bsams la 'jigs par byed pa'i lta bas blta zhing steng du kha bltas pas khro bo'i bzhad pa bya ste /
steng du kha blta ba'i phyag rgya rang gi khar bzung zhing rang gi kha las kyang rdo rje gnod sbyin srin po ro langs rnams spros la de rnams kyis gzhan gyi dpung bza' bar bya ste /
de ltar na gzhan gyi dpung thams cad 'jigs par 'gyur ro / /
gzhan gyi dpung thams cad nyams pa zhes bya ba la sogs pa la /
nyams pa ni dman pa ste stobs chung ba nyid du byed pa'o / /
de nyid las gzhan zil gyis gnon pa'i nus pa bskyed pa ni ldang ba'o / /
rgyas btab pa ni thams cad snying ga'i zla ba rnams la 'bar ba'i rdo rje bskyed pa'o / /
ltung ba ni go sla'o / /
gsad pa ni bya ba byed pa med pa dang /
shin tu gsad pa'o / /
de dag thams cad ji ltar 'gyur zhe na /
bde ba chen po'i rdo rje glog bskor bas so zhes bya ba la /
de bzhin du dpal rdo rje sems dpa'i rnal 'byor byas la dang po'i rdo rje bcings te bdag nyid drag po chen po'i bdag po rdo rje hUM mdzad zhal bzhi pa phyag brgyad pa rdo rje'i rigs spro ba'i tshul gyis bzhugs par rnam par bsams la /
dang po'i rdo rje mthe'u chung dang /
mthe bo dag gis 'bar ba bzhi pa'i tshul byas la khro zhing gzhan gyi dpung mngon pa'i phyogs su gtor bar bya ste /
phyag rgya gtor ba las rdo rje ro langs la sogs pa spros te /
de rnams kyis gzhan gyi dpung nyams pa'am /
ldang ba'am rgyas gdab pa'am ltung ba'am /
gsad par bsam par bya ste /
de ltar na ji lta ba bzhin du bsam pa gang yin pa de 'grub par 'gyur ro / /
rims thams cad la sogs pa dang / /
nad thams cad dang /
nad chen po zhi ba zhes bya ba la /
rims thams cad ni sman gyi bstan bcos las ji ltar grags pa'o / /
nad thams cad ni skya rbab la sogs pa'i nad do / /
nad chen po ni gcong chen po la sogs pa'o / /
de rnams zhi ba ni 'jig pa'o / /
de ji ltar 'gyur zhe na /
bde ba chen po'i rdo rje lta bas 'phrog pas so zhes bya ba la /
dpal rdo rje sems dpa'i rnal 'byor byas la dang po'i rdo rje rang gi snying gar bcings te /
zhi ba'i lta bas de'i dbus ma rdo rje'i rtse mo 'phrog cing rims nad thams cad la sogs pa 'phrog par byed pa yin no / /
bdag nyid 'phags pa gtsug spyod kyi rang bzhin du bsams la /
bcom ldan 'das 'phags pa gtsug spyod kyis kyang /
nad pa'i spyi bo nas rkang pa'i bar du gang bar bsam par bya'o / /
de ltar na rims thams cad dang nad thams cad dang nad chen po zhi bar 'gyur ro / /
dug thams cad gzhig par bya ba la ni mi snang bar bya'o / /
dug thams cad kyi nus pa 'phrog pa ni dug med par bya ba'o / /
de ji ltar 'gyur zhe na /
bde ba chen po'i rdo rje lta bas 'phrog pas so zhes bya ba la dang po'i rdo rje bcings nas byams pa'i lta bas 'phrog par bya'o / /
'di ltar ston par 'gyur te /
de bzhin du dpal rdo rje sems dpa'i rnal 'byor byas la byams pa'i lta bas blta zhing dang po'i rdo rje dug 'phrog par bya'o / /
bcom ldan 'das rdo rje sems dpa' zla ba'i sku mdog can gyis kyang dug thams cad bdud rtsir gyur par bsam par bya ste /
de ltar na dug thams cad 'jig pa dang dug med par 'gyur ro / /
gdon thams cad dgrol bar zhes bya ba la /
rig pa mchog las gsungs pa'i gdon bco brgyad ni gdon thams cad de /
de rnams bkrol ba ni gdon thams cad bkrol ba ste gdon thams cad kyis bzung ba rnams sel ba zhes bya ba'i tha tshig go / /
de ji ltar 'gyur zhe na /
bde ba chen po'i rdo rje 'byung po bskrad pas so zhes bya ba la /
de bzhin du dpal rdo rje sems dpa'i rnal 'byor byas te dang po'i rdo rje bcings la 'phags pa stobs po che dbu stong dang /
phyag stong mnga' bar bdag nyid bsams la des bsgrub bya la dbab par bya'o / /
bsgrub bya'i snying ga na bzhugs pa'i bcom ldan 'das 'phags pa stobs po ches kyang bsgrub bya kun du gang bar byas nas /
dang po'i rdo rje dbus ma'i rtse mos gdon blangs te /
gdon dgrol ba'i bsam pas dang po'i rdo rje zhu nas dgrol bar bya ste /
de ltar na gdon thams cad las grol bar 'gyur ro / /
ma mo dang mkha' 'gro ma dang /
gdon thams cad ni shes par zad do / /
de rnams dgrol ba chen po ni bsgrub bya'i lus las shin tu 'jig pa'o / /
de rnams nyid kyi 'thab pa sngags dang phyag rgya dag gis 'joms pa'o / /
de dag nyid kyis sems can gang gi snying bton nas zos pa de las gzhan gyi snying bcug pa ni 'byung ba'o / /
de nyid kyis bsad pa'i sems can ni shi ba ste de gso ba ni shi ba gso ba ste slar yang srog byin pa'o / /
de nyid las srog byin nas sngar sngon gyi bsags pa'i tshe'i bar chod med pa nyid du gong nas gong du rab tu 'jug pa ni tshe 'phel ba'o / /
ma mo dang mkha' 'gro ma dang /
gdon thams cad kyis de zil gyis non par mi 'gyur ba nyid ni shin tu bsrung ba'o / /
de ji ltar bya ba yin zhe na /
bde ba chen po'i rdo rje'i phyag rgya'i lan gyis so zhes bya ba la /
dpal rdo rje sems dpa'i rnal 'byor byas la sngar bshad pa'i mtshan nyid can gyi dpal he ru kar bdag nyid rnam par bsams la dang po'i rdo rjes yongs su bskor te /
mthe bo'i rtse mo dag gis mdzod spu'i phyogs su gzung bar bya'o / /
de nas sor mo dbus ma gnyis bskyod par bya'o / /
dpal he ru ka 'khor dang bcas pas bsgrub bya'i lus la zhugs te /
ma mo dang /
mkha' 'gro ma dang /
gdon thams cad za bar 'gyur bar bsam par byas te de ltar na ma mo dang /
mkha' 'gro ma dang /
gdon thams cad las grol bar 'gyur ba yin no / /
'thab par 'gyur ba de rnams kyi sngags dang phyag rgya dag gis dbus ma'i rdo rje rtse mo las 'bar ba'i rdo rje rnams spros te de rnams kyi steng du yid kyis dbab par bya ste de ltar na 'joms par 'gyur ro / /
de bzhin du dbus ma'i rtse mo gnyis bskyod par byas shing dpal he ru ka 'khor dang bcas pa snying bton pa'i lus la bcug ste /
de'i 'bar ba'i lcags kyu rnams kyis mkha' 'gro ma dang gdon rnams las snying bkug la bsgrub par bya ba'i lus la rab tu bcug par bya ste /
de ltar na snying gzhan yang 'byung bar 'gyur ro / /
de bzhin bdag nyid dpal he ru kar rnam par bsams la /
dbus ma'i rtse mo gnyis bskyed cing dpal he ru ka bsgrub bya'i lus la rab tu bcug ste /
bya ba med par 'gyur ba'i bsgrub bya ldang du bcug ste de ltar na 'chi ba gso ba'o / /
de ltar srog byin la tshe 'phel ba'i bsam pas snying gar dpal rdo rje sems dpa' bsam zhing de nyid spyi bor yang bdud rtsi 'dzag par bsam par bya ste /
de ltar na tshe 'phel bar 'gyur ro / /
de bzhin du dbus ma'i rtse mo bskyod cing bsgrub bya'i snying gar rdo rje bsam par bya ste de ltar na shin tu bsrung bar 'gyur ro / /
thams cad dbab pa ni rgyu ba dang mi rgyu ba thams cad dbab pa'o / /
g.yo ba ni de nyid rang gi gnas nas bskyod pa'o / /
'chi ba ni de nyid rdo rje lcags kyu'i lu gu rgyud kyis so / /
gar ni de nyid gar byed du bcug pa'o / /
glu ni glu len du bcug pa'o / /
sngar ma byung ba so sor ston pa ni de nyid 'das pa dang /
ma 'ongs pa dang /
da ltar byung ba smrar gzhug pa'o / /
de nyid rmad du byung ba smrar gzhug pa dang de nyid rdzu 'phrul ston du gzhug pa dang /
de ni bden pa smrar gzhug pa dang /
de nyid bcings pa dgrol ba dang /
de nyid byur thams cad phral ba de las bsrung ba'o / /
sos su gzhug pa ni sems can gyi khams thams cad de nyid la rgas pa la sogs pa 'jig par byed pa'o / /
'di dag thams cad ji ltar 'gyur zhe na /
bde ba chen po'i rdo rje dbab pas so zhes bya ba la /
de bzhin du dpal rdo rje sems dpa'i rnal 'byor byas la dang po'i rdo rje snying ga'i phyogs su bzhag ste /
de'i dbus ma'i rtse mo rang gi snying ga las bstod pas thams cad la dbab pa ste /
dpal rdo rje sems dpa' bzhugs pa'i bsgom pas so / /
de nyid kyis rang gi snying bskyod cing dngos po thams cad g.yo ba'o / /
de nyid kyis bcing ba'i bsam pas rdo rje lcags sgrog gi pho nyas dngos po thams cad bcing ba'o / /
gar byed du gzhug pa'i bsam pas dbus ma'i rtse mo de nyid kyi dngos po thams cad la rdo rje sems dpa' bcug nas /
gar byed du bcug pa ste de dag gar byed du bcug pa yin no / /
dbus ma'i rtse mo de nyid kyis bsgrub bya'i lus la bcug ste /
glu len du bcug pa'i bsam pas kha las gyen du drang bar bya ste /
de ltar na glu len du bcug pa'o / /
dbus ma'i rtse mo de nyid phan tshun btsir bar bya ste /
de ltar na sngar ma byung ba'i so sor bstan pa mthong bar 'gyur ro / /
dbus ma'i rtse mo de nyid phan tshun kha 'bus pa'i rnam par byas na rmad du byung ba dang /
cho 'phrul mthong bar 'gyur ro / /
dbus ma'i rtse mo de nyid ngag 'byin pa'i tshul gyis kha las gyen du drang bar byas te de ltar na bden pa thams cad smrar gzhug pa'o / /
dbus ma'i rtse mo de nyid bcings la thams cad dgrol ba'i bsam pas myur du dgrol bar byas te de ltar na thams cad bkrol ba'o / /
dbus ma'i rtse mo de nyid bsrung ba'i bsam pas bskyod par bya ste /
de ltar na go cha la sogs pa thams cad bsrung bar 'gyur ro / /
dbus ma'i rtse mo de nyid kyis bsgrub bya byab par bya ste de ltar na thams cad sos su bcug par 'gyur ro / /
rgyu ba dang mi rgyu ba'i dngos po thams cad la yid kyis 'dod pa'i pra dbab pa thams cad grub pa zhes bya ba la pra dbab pa thams cad ni sngar bshad pa ste /
de rnams ji ltar bsgrub par bya zhe na /
bde ba chen po'i rdo rje pra dbab pas so zhes bya ba la /
de bzhin du dpal rdo rje sems dpa'i rnal 'byor byas te khye'u 'am bu mo dang po'i rdo rje sems dpar byin gyis brlabs te /
de'i rna ba dang mig gnyis la yi ge hUM las rdo rje rnam par bsams la a nu rA ga ya mi hUM zhes brjod cing /
sbyin sreg gi thal bas me long yang dag par sbyangs la nye 'khor gyi sa'i phyogs dri bzang pos byug par byas nas me tog bkram pas nye bar mdzes par byas la der me long bzhag ste de la bcom ldan 'das sprul te /
'dus byas nas mtshan brgya rtsa brgyad kyis bstod pa byas te sgo phye nas spyan drang ba'i phyag rgya dang sngags dag gis sprul pa la bcug par bya'o / /
de nas rdo rje gnod sbyin gyis bgegs bskrad pa la sogs pa byas nas rdo rje khu tshur gyis sgo bcad de a ka ru phul la dam tshig gi phyag rgyas bsgrub par bya'o / /
de nas chos dang las dang /
phyag rgya chen po la sogs pa rnams kyis bcom ldan 'das la rgyas btab la dbang bskur ba'i phyag rgyas dbang bskur ba ste /
mchod pa lngas yang dag par mchod la rnam pa bcu gnyis kyi phyag rgya'i mchod pa rnams kyis kyang yang dag par mchod de /
phyag byas nas bzlas pa brgya rtsa brgyad bya'o / /
de nas slar yang yang dag par mchod de /
kye bcom ldan 'das rdo rje sems dpa' bden pa gang gis /
chos thams cad gzugs brnyan dang mtshungs pa'i bden pa des bdag la mngon par 'dod pa'i dngos po ston cig ces bya ba dang /
bden pa gang gis sgra rnams brag ca dang 'dra ba'i bden pa des /
bdag la mngon par 'dod pa gsungs shig ces bya ba'i bden pa'i byin rlabs byas nas dang po'i rdo rje bcings te rang gi snying gar bzhag nas dbus ma'i kha sbyor bskyod cing bzla bar bya ste /
de ltar na khye'u dang bu mo dag gis thams cad mthong ba dang thos pa yin no / /
de ltar na pra dbab pa gzhan rnams kyi sgrub pa yang shes par bya'o / /
rang gi lus zhes bya ba la sogs pa rang gi lus dang yid dag ni rang gi lus dang yid rnams so / /
de dag nyid rtse gcig pa'i rnal 'byor gyi rtog pa med cing mi phyed pa rdo rje lta bu ste rdo rje'o / /
de rnams kyis ji lta ba bzhin du thams cad mthong ba dang /
thos pa dang /
smra ba dang /
ston pa'i shes pa rnams grub pa ni rdzogs pa'o / /
de ji ltar zhe na /
bde ba chen po'i rdo rje'i bdag nyid rnam par bsgoms pas so zhes bya ba la de yang 'di yin te de bzhin du dpal rdo rje sems dpa'i rnal 'byor byas la dang po'i rdo rje ni rang gi snying ga'i phyogs su bcings te /
des nyin rer lus la sbyangs pas lus 'grub par 'gyur /
de nyid ngag 'byin pa'i tshul gyis kha las gyen du drang bar bya ste de ltar na ngag grub pa'o / /
de nyid snying gar bzhag la rang gi snying gar sems dpa'i rdo rje bsgoms te de ltar na sems grub pa'o / /
de nyid la blta zhing bzlas par byas te /
de ltar na thams cad mthong ba yin no / /
de nyid rna ba la gzhag par bya ste /
de ltar na rna ba'i shes pa grub pa'o / /
de nyid kha la bzhag nas bzlas par bya ste de ltar na lces thams cad smra ba yin no / /
de nyid chos bstan pa'i bsam pas khar bzung zhing blta bar byas nas thams cad ston pa'i shes pa grub par 'gyur ro / /
thams cad las 'das pa dang ma 'ongs pa dang /
da ltar byung ba zhes bya ba la sogs pa la dngos po thams cad dang /
nam mkha'i phyogs las 'das pa dang /
ma 'ongs pa dang /
da ltar byung ba'i dngos po'i rang bzhin gang yin pa de la /
bka' shes pa smra ba pa de /
mthong ba ni mngon sum du byed pa'o / /
de ji ltar zhe na /
yi ge a la sogs pa ste /
de nyid sna tshogs pa ni rdo rje sems dpa' la sogs pa'i phyag rgya chen po'i rang bzhin can yin no / /
yang na dngos po thams cad ni 'das pa dang /
ma 'ongs pa dang /
da ltar byung ba'i dngos po'i rang bzhin rnams kyis rna ba'i shes pa 'jug pa ni ma 'khrul pa'i rna ba'i rnam par shes pa la sogs pa rdzogs pa de nyid sgrub pa yin no / /
de phyag rgya gang gis rdzogs pa yin zhe na /
bde ba chen po'i rdo rje thams cad mkhyen pas so zhes bya ba la /
bde ba chen po rdo rje sems dpa' ste /
de'i thams cad mkhyen pa ni dus gsum gyi dngos po 'dzin pa'i rnam par shes pa la sogs pa ste /
de rdzogs par byed pa'i phyag rgya ni bde ba chen po rdo rje thams cad mkhyen pa ste /
des de thob par 'gyur ro / /
'di ltar bshad par 'gyur te gsang ba'i dkyil 'khor las gsungs pa'i dpal rdo rje sems dpa'i rnal 'byor byas la dang po'i rdo rje bcings la bden pa'i byin gyi rlabs bya'o / /
de nas bdag nyid rdo rje sems dpa' bskor zhing phyag rgya des 'das pa dang /
ma 'ongs pa dang /
da ltar byung ba'i gzugs mthong ba'i bsam pas nyin re zhing lan cig mig tu bzhag ste thams cad du bskor bar byas na thams cad mthong bar 'gyur ro / /
rna bar bzhag nas bskor ba byas na thams cad thos pa dang /
snar bzhag nas snom pa dang /
lcer bzhag nas thams cad smra ba dang /
lus la bzhag nas thams cad la reg pa dang /
snying gar bzhag nas thams cad du bskor bar byas na de ltar yid kyis thams cad shes pa yin no / /
glog dang char dang thog 'bab pa thams cad bzlog pa dang /
sprin gzhig pa zhes bya ba ni go sla'o / /
ji ltar zhe na bde ba chen po rdo rje khro bo'i lta bas so zhes bya ba la /
bde ba chen po rdo rje khro bo'i lta ba ni /
khros pas blta ba ste de dang bcas pa'i dang po'i rdo rje phyag rgyas bde ba chen po rdo rje khro bo'i lta ba ste des de 'grub par 'gyur ba yin no / /
'di ltar bshad par 'gyur te snga ma bzhin du rdo rje sems dpa'i rnal 'byor la dang po'i rdo rje bcings la de'i dbus ma'i rdo rje dang khro bo'i lta bas blta zhing glog bzlog pa'i tshul gyis glog bzlog par bya'o / /
char bzlog pa'i tshul gyis char bzlog par bya'o / /
thog 'bab pa bzlog pa'i tshul gyis thog bzlog par bya'o / /
sprin gzhig pa'i tshul gyis sprin gzhig par bya'o / /
sa'i 'og nas sngar ma byung ba'i 'bru la sogs pa thams cad ces bya ba la sogs pa la /
de bzhin du dpal rdo rje sems dpa'i rnal 'byor byas la dang po'i rdo rje bcings te dbus ma'i rdo rje 'di rnams bya ste /
'og nas 'byung ba'i sbyor bas sa'i 'og nas sngar ma byung ba'i 'bru la sogs pa'i 'bras bu thams cad 'byung ba'i bsam pas sngar ma byung ba'i 'bras bu bskyed par bya'o / /
de nye bar len pa ni thams cad las dgug cing nye bar blangs pa'o / /
chu med pa'i gnas las chu'i phung po 'byung ba ni bskyed pa'o / /
de nyid sbyin pa'i tshul gyis nye bar blang ba'o / /
'bar ba dang me stag 'phro bas mun par snang ba chen po bskyed pa ste snang ba chen po sbyor ba'i tshul gyis snang ba chen po nye bar len pa'o / /
rlung gi tshul gyis rlung thams cad bka' bsgo ba ste rlung thams cad nye bar blang ba'i tshul gyis de nye bar len pa'o / /
phyogs bcur gnas pa'i nam mkha' thams cad las dngos po thams cad mthong ba'i bsgom pas dngos po thams cad mthong ba'o / /
dngos po thams cad nye bar len pa'i bsgom pas dngos po thams cad nye bar blang bar bya ste /
'di ni bde ba chen po'i rdo rje dbyings kyi dbang phyug ma yin no / /
thams cad gzhom pa dang /
rengs pa dang /
dral ba dang /
rmugs pa dang /
gnyid log par bya ba dang /
rgyas gdab pa dang /
ltung ba dang /
rmongs pa dang /
gsad pa dang /
phyir mi ldog pa rnams ni bshad zin to / /
'di rnams ji ltar 'gyur zhe na /
bde ba chen po rdo rje gdug pa'i phyag rgyas so zhes bya ba la /
bde ba chen po gdug pa ni drag po'i gzugs can gyi rdo rje sems dpa' ste /
de'i rdo rje'i phyag rgya'i ba dan gyis las de rnams 'grub par 'gyur ro / /
'dis ni 'di skad ston par 'gyur te /
de bzhin du rdo rje sems dpa'i rnal 'byor byas la dang po'i rdo rje bcings te /
bdag nyid drag po chen po'i gzugs can gyis rdo rje sems dpar rnam par bsams la /
dang po'i rdo rjes dbus ma'i rdo rje'i las rnams bya'o / /
dbus ma'i rdo rje bsnun pas thams cad 'joms pa'o / /
dbus ma'i rdo rje rtse mo gnyis snying ga'i phyogs su btsir bas btsir na /
thams cad rengs pa'o / /
dbus ma'i rtse mo rdo rje sen mo dag dral bas na thams cad dral ba'o / /
dbus ma rdo rjes rang gi mig la reg pas thams cad rmugs par byed pa'o / /
dbus ma'i rdo rjes rang gi mig btsums par byas na thams cad gnyid log tu bcug pa'o / /
dbus ma'i rdo rje sor mo bcu gnyis phan tshun snyim par yang dag par sbyar bar bya ste /
des rang gi snying gar mnan par byas na rgyas btab pa'o / /
dbus ma'i rdo rjes ltung ba'i tshul du byas na thams cad ltung ba'o / /
dbus ma'i rdo rjes glod par byas na rmongs par byed pa'o / /
dbus ma'i rdo rjes phan tshun du brdeg pas gsod pa'o / /
dbus ma'i rdo rje'i dngos po nyid rang gi snying gar gzung bar byas na phyir bzlog par 'gyur ro / /
thams cad rjes su chags pa dang /
dgug pa dang /
gzhug pa dang /
dbab pa dang /
bcing ba dang /
dgrol ba dang /
dral ba dang /
ltung ba slong ba dang /
'dren pa dang /
bran du byed pa dang /
mngag gzhug bsgo bar byed pa dang /
thams cad tshur drang ba dang /
phar gtong ba dang /
gsad pa dang /
slar gso ba la sogs pa'i las thams cad byed pa dang /
dbang du byed pa'i sgrub pa ni bde ba chen po'i rdo rje thams cad grub pas so zhes bya ba la /
de bzhin du dpal rdo rje sems dpa'i rnal 'byor byas la dang po'i rdo rje dbus ma'i rdo rje de rnams bya ba yin te /
mda' gtod pa'i tshul gyis thams cad rjes su chags pa'o / /
dbus ma gnyis kyis lcags kyu gnyis bya ste des bsgrub bya bkug pa'i tshul gyis thams cad dgug pa'o / /
g.yon pa'i dbus ma'i rdo rje las g.yas pa'i dbus ma'i sor mo bcug pas thams cad gzhug pa'o / /
dbus ma'i rdo rje'i rtse mo bskyod pas dbab pa'o / /
dbus ma'i rdo rje gdu bu bcings pas bcing ba'o / /
dbus ma'i rdo rje myur du bkrol bas bkrol ba'o / /
dbus ma'i rdo rje sor mo gnyis mnyam por byas la myur du dral bas na dral ba'o / /
dbus ma'i rdo rje ltung bar byas pas na ltung ba'o / /
dbus ma'i rdo rje 'og nas steng du drangs pas ltung ba bslang bar bya'o / /
dbus ma'i rdo rje sor mo g.yon pa g.yas pa'i sor mo dbus mas drangs pas na 'dren pa'o / /
dbus ma'i rdo rje las thams cad sbyor bar byed pas na bran du byed pa'o / /
dbus ma'i rdo rjes 'og tu bskyod cing steng du dor bas mngag gzhug bka' bsgo bar byed pa'o / /
dbus ma'i rdo rje tshur drangs pas tshur 'dren pa'o / /
dbus ma'i rdo rjes mngon par 'dod pa'i gnas su khyer nas gzhag pas phar gtang ba'o / /
dbus ma'i rdo rje'i g.yon pa dang g.yas pa drag tu brdegs pas gsad pa'o / /
dbus ma'i rdo rje rang gi snying ga la gnas pa'i rtse mo gyen du drangs pas slar gso ba la sogs pa'o / /
dbus ma'i rdo rje las thams cad sbyor bar byed pas las thams cad byed pa dang dbang du byed pa grub par 'gyur ro / /
thams cad ces bya ba la sogs pa la /
rigs thams cad ni 'jig rten dang 'jig rten las 'das pa'i rigs kyi dkyil 'khor rnams so / /
de dag gi mchog gi dngos grub ni sa dang pha rol tu phyin pa la sogs pa rdzogs pa'o / /
de nyid sangs rgyas nyid dang /
rdo rje 'chang ba nyid kyi mtshan nyid can gyi mchog gi dngos grub thams cad kyi dang por gang la yod pa de la de skad ces bya'o / /
mchog gi dngos grub thams cad ni khams gsum pa'i chos kyi rgyal srid kyi dbang bskur ba'o / /
de nyid 'jig rten dang 'jig rten las 'das pa'i phun sum tshogs pa thams cad kyi thog mar gang la yod pa de la de skad ces bya'o / /
thams cad rjes su chags pa la sogs pa'i bde ba dang yid bde ba thams cad rab tu zhugs pa ni bdag dang gzhan gyi rgyud la rdzogs pa'o / /
mchod pa chen po thams cad ni rdo rje mtshon cha ma la sogs pa'i mchod pa bcu gnyis dang /
las kyi dkyil 'khor las gsungs pa'i mchod pa bcu drug ste /
de dag las thams cad kyi sgrub pa myur du grub pa'i cho ga rgyas pa'i dang por gang la yod pa de la de skad ces bya'o / /
de ji ltar 'gyur zhe na / /
bde ba chen po rdo rje mchog gi dngos grub kyis so zhes bya ba la sogs pa 'di ltar 'chad par 'gyur te /
dpal rdo rje sems dpa'i rnal 'byor byas la dang po'i rdo rje bcings te snying ga'i phyogs su dkyil 'khor sprul pa'i tshul gyis bskor bar bya ste /
rigs thams cad kyi mchog gi dngos grub la sogs pa'i mchog gi dngos grub thams cad thob par 'gyur ro / /
dang po rdo rje de nyid kyis dbang bskur ba'i phreng ba dang /
dar dpyangs 'ching ba'i tshul byas la /
dbang bskur ba thams cad la sogs pa'i phun sum tshogs pa thams cad thob par 'gyur ro / /
dang po'i rdo rje snying ga'i phyogs nas bteg ste /
bde ba dang yid bde ba nyams su myong ba'i bsam pas de nyid kyis bdag nyid la bde bar yongs su sbyang ba bya ste /
thams cad rjes su chags pa la sogs pa'i bde ba dang yid bde ba thams cad rab tu zhugs par 'gyur ro / /
dang po'i rdo rje gar gyi tshul gyis bslang ste spyi bor bkrol bar byas nas mchod pa thams cad la sogs pa'i las thams cad kyi sgrub pa myur du grub pa'i cho ga rgyas pa grub pa yin no / /
de la 'di zhes bya ba la rtog pa thams cad kyi phyag rgya'i mtshan nyid kyi rgyud thugs la gnas pa gsungs te de la 'di'i rgyud ces bya ba dang sbyor ro / /
bde ba chen po rdo rje gsang ba'i dam tshig ni gsang ba'i dkyil 'khor te /
de'i dang po mchog ni phul du byung ba'i dam tshig gi rang bzhin can gyi las grub par byed pa'i phyag rgya ni bde ba chen po rdo rje gsang ba'i dang po mchog ni dam tshig gi las kyi phyag rgya rnams so / /
de ston par byed pa'i sgrub pa'i tshogs ni rgyud de 'das ma thag tu bshad pa'i rdo rje sems dpa'i gsang ba'i dkyil 'khor las gsungs pa'i las brgya rtsa brgyad sgrub par byed pa'i bde ba chen po'i rdo rje tshe la sogs pa'i phyag rgya'i mtshan nyid 'di yin no zhes bya ba'i don to / /
bde ba chen po rdo rje dang po'i rdo rje ste de sgrub pa po la rdo rje sems dpa'i tshe ster ba yin no / /
'dir las kyi phyag rgya thams cad bcing bar bya'o zhes bya ba la /
dang po'i rdo rje bcings te bde ba chen po rdo rje tshe la sogs pa'i phyag rgya rnams bcing bar bya'o zhes bya ba la sogs pa'i don to / /
dbus ma'i rdo rje btung bar bya'o zhes bya ba la /
dang po'i rdo rje dbus ma'i rtse mos btung bar byas nas tshe shin tu ring ba 'phel bar 'gyur ro / /
rtse mo 'od zer byas pas gdong yongs su sbyangs te gdong pa dgrol bar bya'o zhes bya ba la /
dang po'i rdo rje dbus ma dang /
mthe bo'i rtse mo dag gis 'bar ba'i tshul byas shing rang gi gdong yongs su sbyangs te /
phyag rgya rang gi gdong par bkrol bar byas na gzugs dang gzi brjid 'phel bar 'gyur ro / /
bdag nyid la thams cad du bskor zhing snying gar dgrol bar bya'o zhes bya ba la dang po'i rdo rje bcings la rang gi lus thams cad du bskor bar bya zhing de nas snying gar bkrol na 'du byed chen po thams cad 'phel bar 'gyur ro / /
gtsug tor zhes bya ba la dang po'i rdo rje spyi bor gzung bar byas na sems can thams cad kyi bdag nyid dngos po bsrung ba'o / /
phyogs thams cad dang dkyil 'khor bskor ba'o zhes bya ba la /
dang po'i rdo rje phyogs bcing ba'i bsam pas phyogs thams cad bcing bar 'gyur ro / /
de nyid mtshams bcing ba'i tshul gyis bskor bar byas na mtshams bcing bar 'gyur ro / /
de nyid dkyil 'khor bcing ba'i tshul gyis bskor na dkyil 'khor bcing bar 'gyur ro / /
snying ga dang yid kyis rgyab dang phrag pa dang spyi bo dang dpral bar byas na rdo rje khu tshur gnyis kyi phreng ba bcings la go cha byas te mdud pa byas la rdo rje'i gnas rnams su slar yang phreng ba byas pas rgyab tu mdud pa byas te /
dar dpyangs bya'o zhes bya ba la /
dang po'i rdo rje snying ga'i phyogs su go cha bcing ba'i bsam pas gzhan la yid kyis rgyab tu bzhag ste /
de nas phrag pa la sogs par bzhag la /
khu tshur gnyis bcings te des phreng ba 'ching ba'i tshul du byas nas snying ga'i phyogs su go cha 'ching ba'i tshul du bya'o / /
de bzhin du mgrin pa'i steng dang /
slar yang snying ga dang /
de nas nu ma'i bar dang /
slar yang snying ga dang /
de nas dpral ba'i steng du mdud pa bcing ba'i tshul du byas la /
slar yang dar dpyangs 'ching ba'i tshul gyis rna ba gnyis kyi steng du nam mkha'i lding gi gshog pa byas nas mthar dar dpyangs su dmigs par byas na /
'dis sdig pa thams cad las bsrungs pa yin no / /
snying ga dang /
dpral ba dang /
mgrin pa dang /
spyi bor bzhag la zhes bya ba ni dang po'i rdo rje bcings nas snying ga'i phyogs dang /
dpral ba dang /
mgrin pa dang /
spyi bo'i phyogs su go cha bskyed pa'i bsam pas gzung bar bya ste /
de ltar na bdag nyid kyi dngos po thams cad dam gzhan dag rdo rje nyid du byed par 'gyur ro / /
dbus ma'i dar mchog ces bya ba la dang po'i rdo rje sor mo dbus ma gnyis dar gyi ba dan gyi tshul gyis gyen du gzung bar byas te /
'dis 'thab mo thams cad las rnam par rgyal bar 'gyur ro / /
byab pa zhes bya ba la dang po'i rdo rje rang gi dpung gi tshogs thams cad byab par bya ste /
de ltar na 'thab mo bsrung ba'o / /
gyen du kha blta ba'i dbugs dang 'jigs byed kyi gdong gi lta bas zhes bya ba la /
dang po'i rdo rje bcings la 'jigs byed kyi lta bas blta zhing steng du kha bltas pa'i khro bo'i bzhad pa byas te phyag rgya de yang gyen du kha bltas pas rang gi khar bzung na /
pha rol gyi dpung thams cad gzhom pa'o / /
'bar ba bzhi'i tshul gyis dor zhing khros pa'o zhes bya ba la /
dang po'i rdo rje mthe bong dang mthe'u chung khros pa 'bar ba bzhi'i tshul du byas te de ltar pha rol gyi dpung thams cad 'jig pa dang /
bslang ba dang /
rgyas gdab pa dang /
gsad pa dang /
brdeg par 'gyur ro / /
rang gi snying gar bcings te zhi ba'i lta bas rtse mo 'phrog par bya'o zhes bya ba la dang po'i rdo rje rang gi snying ga'i phyogs su bcings te zhi ba'i lta bas de'i dbus ma'i rdo rje'i rtse mo 'phrog par byas te de ltar na rims nad la sogs pa dang /
nad thams cad zhi bar 'gyur ro / /
lta bas 'phrog par bya'o zhes bya ba la /
dang po'i rdo rje bcings te byams pa'i lta bas blta zhing dug 'phrog par bya ste /
de ltar na dug thams cad 'jig pa dang dug med par 'gyur ro / /
dbab pas myur du dgrol bar bya'o zhes bya ba la /
dang po'i rdo rje bcings te des bsgrub bya la dbab cing phyag rgya bya la myur du dgrol bar bya ste /
de ltar na gdon thams cad dgrol bar 'gyur ro / /
yongs su bskor nas dpral bar bzhag ste /
dbus ma'i rdo rje rtse mo gnyis bskyod par byas na ji lta ba bzhin du las byed pa'o zhes bya ba la /
dang po'i rdo rje bcings te yongs su bskor la mthe bo'i rtse mo gnyis kyi mdzod spu'i phyogs su yongs su gzung bar byas la de nas sor mo dbus ma'i rtse mo gnyis bskyod par byas te de ltar na ma mo thams cad dang /
mkha' 'gro ma dang /
gdon rnams dgrol ba chen po dang /
snying gzhan dbyung ba dang /
'chi ba 'tsho ba dang /
tshe 'phel ba dang /
shin tu bsrung ba rnams sngar bshad pa'i tshul gyis 'byung bar 'gyur ro / /
snying gar bzhag ste dbus ma'i rdo rje las so zhes bya ba la /
dang po'i rdo rje rang gi snying ga'i phyogs su gzung zhing dbus ma'i rtse mos las rnams bya'o / /
de dag gang yin ji ltar bya zhe na /
'di lta ste zhes bya ba la sogs pa la snying gar bstod pa zhes bya ba ni dang po'i rdo rje snying ga'i phyogs su bzhag la de'i dbus ma'i rtse mo snying gar bstod pas thams cad dbab pa'o / /
bskyod pa zhes bya ba ni dang po'i rdo rje rang gi snying bskyod pas thams cad g.yo bar byed do / /
'ching ba zhes bya ba ni dang po'i rdo rjes dngos po thams cad bcing ba'i bsam pas dngos po thams cad 'ching ba'o / /
gar byed du gzhug pa zhes bya ba ni dang po'i rdo rje'i rtse mos gar gyi bsam pas bskor na dngos po thams cad gar byed du gzhug go / /
mgrin pa gsal ba zhes bya ba ni dang po'i rdo rje dbus ma'i rtse mos ngag 'byin pa'i bsam pas snying ga las gyen du drang bar bya ste /
de ltar na dngos po thams cad glu len du 'jug pa'o / /
rdo rje btsir ba zhes bya ba ni dang po'i rdo rje dbus ma'i rtse mo phan tshun btsir bar bya ste /
de ltar na thams cad so sor bstan pa mthong ba'o / /
kha 'bus zhes bya ba ni dang po'i rdo rje dbus ma'i rtse mo kha 'bus pa'i tshul du byas te /
de ltar na rmad du byung ba thams cad mthong ba'o / /
mgrin pa gsal ba ni dang po'i rdo rje dbus ma'i rtse mo ngag 'byin pa'i tshul gyis kha las gyen du drang bar bya ste /
de ltar na dngos po thams cad bden pa smrar gzhug pa'o / /
bcings pa myur du bkrol ba zhes bya ba la dang po'i rdo rje dbus ma'i rtse mo myur du bkrol bar byas te /
de ltar na bcings pa thams cad bkrol ba'o / /
bsrung ba zhes bya ba ni dang po'i rdo rje dbus ma'i rtse mo bsrung bar bya ste de ltar na thams cad bsrung ba'o / /
byab pa'i las zhes bya ba ni dang po'i rdo rje dbus ma'i rtse mos bsgrub bya la byab par bya ste de ltar na thams cad sos par byed pa yin no / /
snying gar kha sbyor bskyod pa'o / /
zhes bya ba la dang po'i rdo rje dbus ma'i kha sbyor rang gi snying ga'i phyogs su bskyod par bya ste de ltar na pra dbab pa thams cad 'jug par 'gyur ro / /
nyin re zhes bya ba ni zhag re la'o / /
snga rol du zhes bya ba ni dus mtshams snga ma'i dus su'o / /
lan cig ni 'or gcig go / /
lus yongs su sbyangs pa ni dang po'i rdo rje rang gi snying ga'i phyogs su bcings te /
nyin re zhing snga rol lan cig des rang gi lus la yongs su byab par bya ste /
de ltar na lus grub par 'gyur ro /
mgrin pa gsal ba'i ngag ces bya ba ni dang po'i rdo rje ngag 'byin pa'i tshul gyis kha las gyen du drang bar bya ste de ltar na ngag grub pa'o / /
snying gar gzhag pa zhes bya ba ni de nyid rang gi snying ga'i phyogs su bzhag na yid grub pa'o / /
phyag rgya la lta ba zhes bya ba ni dang po'i rdo rje la blta zhing bzlas pa bya ste de ltar na thams cad mthong ba yin no / /
de nyid rna bar gzhag par bya ste de ltar na rna ba'i shes pa grub pa'o / /
de nyid kha la bzhag cing bzlas pa bya ste de ltar na thams cad smra ba yin no / /
de nyid chos ston pa'i bsam pas blta zhing bzlas pa bya ste de ltar na chos thams cad ston pa'i shes pa grub par 'gyur ro / /
nyin rer snga dro lan cig ces bya ba ni snga ma bzhin no / /
dbang po thams cad la bzhag ste thams cad du bskor bar bya'o zhes bya ba la /
dang po'i rdo rje bcings la mig la bzhag ste nyin rer snga dro lan cig tu dngos po thams cad la blta ba'i bsam pas thams cad du bskor bar bya ste de ltar thams cad mthong ba'o / /
sgra thams cad nyan pa'i bsam pas rna bar bzhag la thams cad du bskor bar byas te /
thams cad thos pa'o / /
dri thams cad la snom pa'i bsam pas snas thams cad snom pa'o / /
thams cad smra ba'i bsam pas lces thams cad smra ba yin no / /
reg bya thams cad nyams su myong ba'i bsam pas lus la bzhag ste thams cad du bskor bar bya ste /
de ltar na lus kyis thams cad la reg pa'o / /
snying gar bzhag nas thams cad du bskor bar byas te de ltar na yid kyis thams cad shes par 'gyur ro / /
dbus ma'i rdo rjes byed pa zhes bya ba la /
dang po'i rdo rje dbus ma'i glog bzlog pa la sogs pa'i las kyi tshul ni byed pa'o / /
khro bo'i rdo rje blta bas so zhes bya ba la khro bo'i lta ba dang bcas pas so / /
'di ltar 'chad par 'gyur te dang po'i rdo rje bcings la khro bo'i lta bas blta zhing /
dbus ma'i rdo rje glog bzlog pa'i tshul gyis bzlog par bya'o / /
char bzlog pa'i tshul gyis char bzlog par bya'o / /
thog 'bab pa bzlog pa'i tshul gyis thog 'bab pa bzlog par bya'o / /
sprin gzhig pa'i bsam pas sprin gzhig par bya'o / /
dbus ma'i rdo rje'i las zhes bya ba la dang po'i rdo rje dbus ma'i rtse mo'i las ni dbus ma'i rdo rje'i las te sngar ma byung ba'i 'bras bu bskyed pa la sogs pa'i las so / /
'og nas 'byung ste zhes bya ba la /
dang po'i rdo rje bcings te de'i dbus ma'i rtse mo 'og nas 'byung ba'i tshul du byas te de ltar na thams cad kyi 'og nas sngar ma byung ba'i 'bras bu 'byung bar 'gyur ro / /
nye bar longs spyod pa zhes bya ba ni dang po'i rdo rje dbus ma'i rtse mo 'bras bu la nye bar longs spyod pa'i tshul du bya ste 'bras bu thams cad nye bar longs spyod pa'o / /
thams cad 'gugs par byed pa zhes bya ba la /
dang po'i rdo rje dbus ma'i rtse mos ri bo la sogs pa'i phyogs la klu dgug pa'i tshul du byas te de bkug pas ri bo la sogs pa chu med pa'i phyogs su 'bab chu la sogs pa'i chu 'byung bar 'gyur ro / /
dbab pa sbyin pa zhes bya ba la /
dang po'i rdo rje dbus ma'i rtse mos chu 'bab pa sbyin pa'i tshul du bya ste de ltar na chu'i phung po nye bar len par 'gyur ro / /
'bar ba'i me tog byed pa zhes bya ba la /
dang po'i rdo rje dbus ma'i rtse mos 'bar ba'i me tog gi tshul bya ste /
de ltar mun pa snang ba chen por bskyed pa yin no / /
nye bar len pa zhes bya ba la /
nye bar len pa ni nges par sbyar ba'o / /
de yang dang po'i rdo rje dbus ma'i rtse mo byas te de ltar na snang ba chen po nye bar len pa'o / /
rlung gi tshul zhes bya ba la dang po'i rdo rje dbus ma'i rtse mos rlung gi tshul bya ste de ltar na rlung thams cad la bka' bsgo ba nyan par 'gyur ro / /
nye bar len pa zhes bya ba ni dang po'i rdo rje dbus ma'i rtse mos rlung thams cad nye bar sbyor ba'i tshul bya ste de ltar na rlung thams cad nye bar len par 'gyur ro / /
nam mkha' thams cad bsgom pa las du ma'o zhes bya ba ni dang po'i rdo rje dbus ma'i rtse mos phyogs bcur gnas pa'i nam mkha' las dngos po thams cad mthong ba'i tshul byas na dngos po thams cad mthong ba'i bsgom pas dngos po thams cad mthong ba yin no / /
dngos po thams cad nye bar sbyor ba'i tshul dang /
sgom pa dag gis dngos po thams cad nye bar len par 'gyur ba yin no / /
dbus ma'i rdo rje'i las zhes bya ba la dang po'i rdo rje dbus ma'i rtse mo las ni dbus ma'i rdo rje las te thams cad gzhom pa la sogs pa'o / /
phyag rgya gzhom pa zhes bya ba ni dang po'i rdo rje dbus ma'i rtse mos thams cad 'joms pa'i bsam pas gzhom pas na thams cad 'joms pa'o / /
rtse mo gnyis snying gar btsir ba zhes bya ba ni dang po'i rdo rje'i rtse mo snying ga'i phyogs su btsir na thams cad rengs pa'o / /
sen mo dag brud pa zhes bya ba ni dang po'i rdo rje dbus mas rdo rje'i sen mo gnyis brud pas thams cad dral ba'o / /
mig la reg pa zhes bya ba ni dang po'i rdo rje dbus ma'i rtse mos rang gi mig mnyes na thams cad rmugs pa'o / /
btsums pa zhes bya ba ni dang po'i rdo rje dbus ma'i rtse mor rang gi mig btsums par byas na thams cad gnyid log tu bcug pa'o / /
sor mo mnyam po snying gar brdeg pa zhes bya ba ni dang po'i rdo rje dbus ma'i rdo rje'i rtse mo gnyis phan tshun yang dag par sbyar bar bya ste /
des rang gi snying gar brdeg par byas na thams cad la rgyas btab pa'o / /
ltung bar byed pa zhes bya ba ni dang po'i rdo rje dbus ma'i rtse mos ltung ba'i tshul byas na thams cad ltung ba'o / /
glod par byed pa zhes bya ba ni dang po'i rdo rjes glod par byas na /
thams cad rmongs pa'o / /
phan tshun brdeg pa zhes bya ba la dang po'i rdo rjes phan tshun brdegs na thams cad gsad pa'o / /
rang gi snying gar rang bzhin du gzhag pa'i las so zhes bya ba la /
de'i dbus ma'i rdo rje rang gi snying gar rnal du gzung bar byas na thams cad phyir bzlog par 'gyur ro / /
dbus ma'i rdo rje las zhes bya ba ni snga ma bzhin no / /
mda' gtod pa zhes bya ba ni /
dang po'i rdo rje'i dbus ma'i rdo rjes mda' gtod pa'i tshul du byas te /
de ltar na thams cad rjes su chags par 'gyur ro / /
lcags kyu gnyis kyis dgug pa zhes bya ba ni dang po'i rdo rje dbus ma'i rtse mos lcags kyu gnyis byas te des bsgrub bya dgug par byas na thams cad 'gugs pa'o / /
g.yon pa la g.yas pa bcug pa zhes bya ba la /
dang po'i rdo rje dbus ma'i rdo rje g.yon pa la g.yas pa'i sor mo dbus ma bcug pas thams cad gzhug pa'o / /
rtse mo bskyod pas zhes bya ba la /
dang po'i rdo rje dbus ma'i rdo rje'i rtse mo bskyod pa thams cad 'bab pa'o / /
gdu bu 'ching ba zhes bya ba ni dang po'i rdo rje dbus ma'i rdo rje gdu bur bcings pas thams cad 'ching ba'o / /
myur du dgrol ba zhes bya ba ni dang po'i rdo rje dbus ma'i rdo rje myur du bkrol bas thams cad bkrol ba'o / /
sor mo mnyam por myur du dral ba zhes bya ba ni dang po'i rdo rje sor mo dbus ma gnyis mnyam por byas la /
myur du dral bar byas na thams cad dral bar 'gyur ro / /
ltung bar byed pa zhes bya ba ni dang po'i rdo rje dbus ma'i rdo rjes ltung ba'i tshul byas te des thams cad ltung bar 'gyur ro / /
'og nas bteg pa zhes bya ba ni dang po'i rdo rje dbus ma'i rdo rjes 'og nas gyen du gdeg par bya ste de ltar na ltung ba slong ba'o / /
g.yon pas g.yas pa drang bar zhes bya ba ni g.yon pa'i sor mo dbus ma'i rdo rje g.yas pa'i sor mo dbus mas drangs nas thams cad 'dren pa'o / /
las thams cad la sbyor bar byed pa zhes bya ba ni dang po'i rdo rje dbus ma'i rdo rje las thams cad la nges par sbyar ba'i tshul du byas te /
de ltar na gnod sbyin la sogs pa rjes su 'brang bar byed do / /
'og nas bskyod cing gyen du drang ba zhes bya ba ni dang po'i rdo rje dbus ma'i rdo rje 'og nas bskyod cing /
gyen du bteg pas mngag gzhug bka' bsgo bar byed pa'o / /
tshur 'dren pa zhes bya ba ni drang po'i rdo rje dbus ma'i rdo rje tshur drangs pas thams cad tshur 'gugs pa yin no / /
phar gtong ba zhes bya ba ni dang po'i rdo rje dbus ma'i rdo rjes mngon par 'dod pa'i gnas su khyer zhing bzhag pas phar gtong ba'o / /
g.yon dang g.yas kyis drag por brdeg pa zhes bya ba ni dang po'i rdo rje dbus ma'i sor mo gnyis khros pas phan tshun brdeg par bya ste de ltar na thams cad gsod pa'o / /
rang gi snying gar rtse mo 'dren pa zhes bya ba ni dang po'i rdo rje dbus ma'i rdo rjes rtse mo rang gi snying gar gyen du drang bar bya ste de ltar na slar gso ba la sogs pa'o / /
las thams cad la nges par sbyor bar byed pa'i las zhes bya ba la /
dang po'i rdo rje dbus ma'i rdo rje las thams cad nges par sbyar ba'i tshul gyis dbang du byed pa sgrub pa yin no / /
snying gar 'khor lo gzhug pa zhes bya ba ni dang po'i rdo rje bcings la rang gi snying ga'i phyogs su dkyil 'khor sprul pa'i bsam pas bskor bar bya ste /
de ltar na rigs thams cad kyi mchog gi dngos grub thams cad 'grub par 'gyur ro / /
dbang bskur ba'i phreng ba dang /
dar 'ching bar byed pa zhes bya ba ni /
dang po'i rdo rje dbang bskur ba'i phreng ba dang /
dar 'ching ba'i tshul byas te de ltar na dbang bskur ba thams cad la sogs pa'i phun sum tshogs pa thams cad thob par 'gyur ro / /
snying ga las drangs te bde ba thams cad yongs su sbyang ba zhes bya ba ni dang po'i rdo rje rang gi snying gar bcings te bslangs nas bde ba dang /
yid bde ba nyams su myong ba'i bsam pas de nyid kyi bde bas bdag nyid la kun du khyab par byas te de ltar na thams cad rjes su chags pa la sogs pa dang /
bde ba dang yid bde ba thams cad rab tu 'jug par 'gyur ro / /
gar gyis bteg ste spyi bor bkrol ba'i las so zhes bya ba la dang po'i rdo rje bcings la gar gyi tshul gyis bslangs te spyi bor dgrol bar bya'o / /
las ni dang po'i rdo rjes rang gi lha'i mchod pa thams cad la sogs pa'i las thams cad grub par 'gyur ro / /
las rgya sgrub par byed pa'i phyag rgya rnams kyi mtshan nyid 'di dag bstan pa yin no / /
phyag rgya'i rgyud 'di ci'i don du gsungs pa yin zhe na /
bde ba chen po rab tu bsgrub pa dang / /
chags pa chen po rnam dag phyir / /
zhes bya ba la sogs pas 'bras bu bstan pa yin no / /
rdo rje 'dzin pa chen po yis / /
zhes bya bas ni rdo rje sems dpas so / /
des phyag rgya'i rgyud 'di gang la bde ba la sogs pa sgrub pa'i don du rab tu brtag pa yin zhe na /
sangs rgyas sras bcas bdag nyid kun / /
zhes bya ba la /
sras dang bcas pa'i de bzhin gshegs pa rnams la'o zhes bya ba'i don to / /
sems can yang yin la kun kyang yin pas sems can kun te /
de dag gi dngos grub myur ba ni gdul bya rnams la skye ba 'di nyid la /
rdo rje sems dpa' la sogs pa'i dngos grub sgrub pa'o / /
de'i don du /
don yod dngos grub kun stsol ba'o / /
zhes bya ba la rdo rje sems dpa' la sogs pa'i dngos grub nges par ster ba ni 'di nyid yin no / /
dkyil 'khor dag tu ma zhugs pa / /
zhes bya ba la /
rdo rje sems dpa'i gsang ba'i dkyil 'khor 'dir gang dag ma zhugs pa de dag la yang dngos grub thams cad ster ba'i phyag rgya'i rgyud 'di yin no / /
sdig pa'i las ni kun dang ldan / /
zhes bya ba la mtshams med pa la sogs pa byed pa rnams la yong ngo / /
de dag kyang zhes bya ba ni go sla'o / /
mtshams med pa la sogs pa byed pa rnams kyi yang dngos grub thams cad rdzogs pa'i phyir grub pa yin no / /
kyang gi sgra ni dkyil 'khor du zhugs pa dang /
chos dang ldan pa rnams la phyag rgya chen po rgyud 'dis shin tu grub pa yin no zhes bstan pa yin no / /
rgyu gang gi phyir de dag las 'grub pa yin zhe na /
bcings pa tsam gyis sdig sbyang phyir / /
zhes bya ba la /
gang gi phyir las brgya sgrub par byed pa'i phyag rgya 'di rnams sgrub pa po rnams kyis bcings pa tsam gyis sgrub pa po rnams la sdig pa thams cad sbyong bar byed pa'i phyir ro / /
gang zhig le lo nyid kyis zhes bya ba la /
gang zhig le lo nyams pas yo byad yod kyang 'khor lo brtag par mi nus pa'am /
yang na brtson 'grus dang ldan na yang /
phun sum tshogs pa ma tshang ba de rnams la yang bcom ldan 'das rdo rje sems dpa' las brgya 'grub pa'i phyag rgya bcing ba'i nus pa grub par 'gyur te /
de'i phyir bcings pa tsam gyis las brgya sgrub par byed pa'i phyag rgya 'di rnams kyis sdig pa sbyang bar bya ba yin no / /
dkyil 'khor med pa'i sems can gang / /
zhes bya ba ni dkyil 'khor du ma zhugs pa'o / /
slob dpon nyid byin gyis ma brlabs pa zhes bya ba la yang na dkyil 'khor du zhugs na yang slob dpon gyis dbang bskur ba ma bskur ba'o / /
de dag grub mchog rdo rje che / /
zhes bya ba la sogs pa la /
dkyil 'khor du ma zhugs pa'am /
dbang ma bskur bar dkyil 'khor du zhugs pa de rnams phyag rgya bcings pa tsam gyis rdo rje slob dpon du 'gyur ro / /
slar yang de'i khyad par bstan par bya ba'i phyir don yod pa zhes bya ba gsungs te don med pa ma yin no / /
mchog ni phul du byung ba'o / /
sna tshogs pa'i mngon par 'dod pa'i bya ba thams cad sgrub par byed pa'o / /
bcings pa tsam gyis myur 'grub ces bya ba la ji lta ba bzhin du bshad pa'i bsam pa thams cad yongs su rdzogs pa sangs rgyas nyid dang /
byang chub sems dpa' nyid la sogs pa'i mchog gi dngos grub thams cad gdul bya rnams la rab tu 'jug par byed pa yin no / /
phyag rgya'i rgyud 'di gang las byung zhe na /
dang po zhes bya ba la sogs pa la /
bskal pa bzang po 'di'i snga rol du byung bas na dang por byung ba'o / /
rdo rje rnams kyi phul du byung bas na rdo rje mchog go / /
dang por byung ba yang yin la rdo rje mchog kyang yin pas na dang por byung ba'i rdo rje mchog go / /
dang por byung ba'i rdo rje mchog kyang de nyid yin la bde ba chen po yang yin pas na /
dang po byung ba'i rdo rje mchog gi bde ba chen po ste /
bla na med pa yang dag par rdzogs pa'i byang chub kyi rang bzhin can thog ma tha ma med pa'i chos kyi dbyings te /
de las byung ba'i skye ba gang la yod pa de la de skad ces bya'o / /
dag pa ni 'dod chags la sogs pa dang bral ba'o / /
shin tu grub pa zhes bya ba ni mi 'jigs pa'i dngos grub kyis grub pa'o / /
gang la zhe na 'gro ba thams cad la yang ngo zhes bya ba la /
dkyil 'khor du ma zhugs pa rnams la yang zhes bya ba'i tha tshig go / /
de ltar las brgya sgrub par byed pa'i phyag rgya'i rgyud bstan nas /
da yi ge hUM brjod cing las brgya sgrub par byed pa'i phyag rgya bcings te /
de'i rjes la a nu rA ga ya mi hUM zhes bya ba brjod cing las brgya rab tu bsgrub par bya'o zhes bya ba'i cho ga 'di rab tu bstan par bya ba'i phyir de nas phyag rgya thams cad bsgrub pa'i gsang ba'i rgyud ces bya ba gsungs te /
de nas kyi sgra ni sngar bshad pa'i de ma thag pa'i don ston par byed pa'o / /
phyag rgya yang yin la thams cad kyang de nyid yin pas phyag rgya thams cad de las brgya sgrub par byed pa'o / /
de rnams sgrub par byed pa ni rdzogs par byed pa'i rgyud ste /
de ston par byed pa'i gsang ba'i rgyud 'di yin te /
las 'dod pa zhes bya ba la tshe 'phel ba la sogs pa'i las byed par 'dod pas dang po kho nar yi ge hUM brjod cing dang po'i rdo rje bcing bar bya ste /
de nas a nu rA ga ya mi hUM zhes bya ba bzla zhing las thams cad bsgrub par bya ba yin no / /
bde ba chen po'i bya ba la sogs pa ni bshad zin to / /
rgyud phyi ma'i cho ga rgyas pa'o zhes bya ba la /
dpal rdo rje sems dpa'i gsang ba'i dkyil 'khor gyi rgyud kyi rang bzhin gyi cho ga rgyas pa ni bsgrub par bya ba dang /
sgrub par byed pa'i rgyun te yongs su rdzogs pa ni mthar thug pa yin no / /
de ltar dum bu gnyis pa rtsa ba'i rgyud dang rgyud phyi ma rgyas par bshad pa byas nas da ni ji lta ba bzhin du bris pa'i dkyil 'khor rnams gshegs su gsol nas /
slob dpon gyis sprul pa rang gi lus la bcug ste /
de bzhin gshegs pa thams cad kyi rtog pa 'di byin gyis brlab pa'i phyir bdag nyid gsol ba 'debs pa byed par rnam par bsams la yongs su rdzogs shing mthar thug par byin gyis brlab pa'i tshigs su bcad pa brjod nas bdag nyid bsrung bar byas la ldang bar bya'o zhes bya ba bstan pa'i phyir de nas zhes bya ba la sogs pa gsungs te /
de nas bcom ldan 'das de bzhin gshegs pa thams cad kyis rdo rje sems dpa' la gsol ba btab pa'o zhes bya ba dang sbyar ro / /
ji ltar zhe na yongs su mthar thug pa med pa zhes bya ba la sogs pa la yongs su mthar thug pa ni yongs su rdzogs pa'o / /
yongs su mthar thug pa med pa ni yongs su mthar ma thug pa ste yongs su ma rdzogs pa'o / /
sku gsung thugs kyi rdo rje thams cad kyi las kyi sbyor ba zhes bya ba ni nam mkha' thams cad khyab par byed pa'i gzugs thams cad gzigs pa'i ye shes kyis 'khor ba ji srid kyi bar du sangs rgyas bcom ldan 'das rnams sems can gyi don mdzad pa ste mthar thug pa med pa'i sbyor ba des de rnams kyis gsol ba btab pa yin no / /
'o na de rnams gcig pu yin nam zhe na /
rdo rje 'chang dang bcas zhes bya ba ni rdo rje yid las byung ba la sogs pa'i rdo rje 'chang chen po dang bcas pa rnams so / /
ci'i don du zhe na 'di zhes bya ba la sogs pa la /
rtog pa'i rgyal po chen po 'dir yongs su mthar thug pa'i don to zhes bya ba dang sbyar ro / /
dum bu gnyis pa rtsa ba'i rgyud dang phyi ma'i rang bzhin 'das ma thag tu bshad pa'i thog ma tha ma med pa'i nam mkha' dang mnyam pa nyid kyi ye shes kyi rang bzhin dang /
sbyin pa'i pha rol tu phyin pa dang /
dam tshig gi phyag rgya las byung ba'o / /
bde ba chen po rdo rje gsang ba'i dam tshig ces bya ba ni gzugs thams cad ston par nam mkha' thams cad khyab par byed pa'o / /
khams thams cad ces bya ba ni nam mkha'i khams dang chos kyi dbyings dang /
'jig rten gyi khams thams cad kyi rdul phra rab rnams ni khams thams cad do / /
khams thams cad kyang de yin la ma lus pa yang de yin pas khams thams cad ma lus pa'o / /
der kun du 'gro ba ni spro ba ste khyab pa gang la yod pa de la de skad ces bya'o / /
phyag rgya chen po la sogs pa'i dngos grub thams cad kyi cho ga rgyas pa ni bsgrub par bya ba dang sgrub par byed pa'i rgyun gang la yod pa de la yang de skad ces bya'o / /
srid pa thams cad kyi mtha' ni khams gsum gyi rang bzhin can te de yongs su mthar ma thug pa'i gsung rab kyi bstan pa gang la yod pa de la de skad ces bya ste /
de yongs su mthar thug pa'i don ni yongs su rdzogs pa'i phyir thog ma tha ma med pa'i rdo rje sems dpa' la de bzhin gshegs pa thams cad kyis gsol ba btab pa yin no / /
gang zhig yongs su mthar thug pa'i byin gyis brlab pa'i don du gsol ba btab pa'i rtog pa'i rgyal po de nyid kyis khyad par slar yang bstan pa'i phyir rdo rje nam mkha' la sogs pa gsungs te nam mkha' dang mnyam pa nyid kyi ye shes kyi rang bzhin yin pa'i phyir ro / /
rdo rje ni nam mkha'o / /
rgyu 'di nyid kyi phyir chos kyi dbyings chen po spro ba ste de bzhin nyid kyis khyab pa'i dngos po'o / /
rdo rje 'chang gi theg pa ni rtog pa'i rgyal po 'di nyid de /
de'i phyir rtog pa gzhan dag las mchog ste phul du byung ba'o / /
chos thams cad las khyab par byed pa'i de bzhin nyid ni rdo rje nam mkha' chen po'i chos kyi dbyings te /
de spro ba'i dngos grub ni de bzhin nyid rtog pa'o / /
de stsol bas na rdo rje 'chang chen po'i chos kyi dbyings spro ba'i dngos grub stsol ba ste /
rdo rje 'chang rnams kyi theg pa de yin no / /
de ltar gyur pa'i theg pa chen po ste rdo rje 'chang gcig pu'i ma yin te /
'on kyang rtag tu sangs rgyas thams cad dang /
rdo rje 'chang chen po dang bcas pa zhes bya ba la /
'jig rten gyi khams thams cad kyi rdul phra rab dang mnyam pa'i rnam par snang mdzad dang /
mi bskyod pa dang /
rin chen 'byung ldan dang /
snang ba mtha' yas dang /
don yod grub pa gtso bor gyur pa'i sangs rgyas thams cad do / /
de dag nyid rtag tu ste /
dus thams cad du de bzhin nyid kyi rdo rje chen po 'dzin pas na /
rdo rje 'chang chen po ste rdo rje sems dpa' la sogs pa'i rigs thams cad kyi lha'i rang bzhin can rdo rje 'chang chen po ste /
de dang bcas pa ni de dang lhan cig tu'o / /
rdo rje 'chang gi theg pa ni / /
zhes bya ba la sangs rgyas dang byang chub sems dpa' nyid rdo rje 'chang chen po ste /
de rnams nyid kyi rtog pa'i rgyal po chen po de theg pa yin te gzhan dag ni ma yin no / /
yongs su mthar thug nus pa min / /
zhes bya ba la nam mkha' khyab pas mtha' yas pa'i phyir rtog pa'i rgyal po'i theg pa yin te /
sangs rgyas dang byang chub sems dpa' rnams kyis yongs su rdzogs par bstan pas gdul bya rnams la bstan par mi spyod pa de'i phyir le lo can la mdor bsdus nas rab tu bstan par mdzad pa'i phyir rtog pa 'di yongs su mthar thug par byin gyis brlab pa'i don du de bzhin gshegs pa rnams kyis rdo rje 'chang chen po la gsol ba btab pa yin no / /
dngos po mi sdug pa la zhen pas na ngan zhen no / /
e ma'i sgra ni rjes su bzung ba la'o / /
rtog pa'i rgyal po chen po thos pa dang /
bsam pa la rab tu 'jug pa la dbang ba med pa'i sems can ni le lo can no / /
mi dge ba'i las kyi lam bcu la spyod pas na las kun ldan pa'o / /
thugs rje dam pa'i rdo rje khyod / /
ces bya ba la dmigs pa med pa'i thugs rje chen po'i rang bzhin ni thugs rje dam pa'i rdo rje'o / /
byang chub sems ni bla na med / /
ces bya ba la sogs pa ni go sla'o / /
rab sgrub pa zhes bya ba ni rgya che bas 'jigs pas 'jigs pa rnams la mngon par 'dod pa'i dngos grub rab tu bsgrub pa ste /
de ltar yongs su mthar thug par byin gyis brlab pa'i don du gsol ba btab pa'i bcom ldan 'das rdo rje 'chang chen pos mdor bsdus pa'i gzhung byin gyis brlabs la thugs rtse gcig par mdzad nas /
bde ba chen po rab sgrub pa / /
zhes bya ba la sogs pa ni yongs su rdzogs pa'i byin gyis brlab pa gsungs pa yin no / /
gang gi tshul 'di nyan par 'gyur / /
zhes bya ba la sogs pa la gang gi tshul 'dis ni dum bu gnyis pa'i rtsa ba'i rgyud dang /
rgyud phyi ma 'khrul pa med pa'i rna ba'i shes pa mchog ste phul du byung ba nyan par 'gyur ba'am /
rigs thams cad kyi gsang ba'i rang bzhin gyi tshul 'di glegs bam la bris te sems can gang dag gi khyim na gnas par gyur pa de rnams la ji lta ba bzhin du bshad pa'i phan yon can gyi mngon par 'dod pa'i dngos grub tshe 'di nyid la 'grub par 'gyur te /
ji ltar bya ba'i rgyud la sogs pa'i sgrub pa po'i gdul bya rnams la sdig pa yongs su zad par bya ba'i phyir de bzhin gshegs pa rnams kyis thog mar spyod pa la sogs pa'i tshul mdzad pa de bzhin du 'dir ni ma yin te /
bsgoms pa'i stobs kho nas sdig pa yongs su zad pa'i phyir ro / /
rgyu 'di nyid kyis phyir phyi rol gyi bgegs rnams 'byung ba ma yin no zhes bya ba bstan par bya ba'i phyir /
bgegs med de bzhin bdud kyang med / /
rtog par zhes bya ba la mnyam pa nyid kyi ye shes bsgoms pa'i stobs kyis bdud bzhi mi dmigs pa'i phyir rtog pa 'dir dngos grub thams cad 'phel ba kho nar byin gyis brlabs pa ste /
ji lta ba bzhin du bris pa'i dkyil 'khor byas pa la mngon par zhen pa rnams la bdud chen po'i gzugs dmigs pa'i nus pas bdud nyid du bdag 'gyur ba de bzhin du 'dir ni ma yin no / /
bstan pa med pa nyid ces bya ba la sogs pa ni go sla'o / /
'dis ni 'di skad ston par 'gyur te /
ji lta ba bzhin bris pa'i dkyil 'khor rnams ji ltar bshad pa'i tshul gyis yang dag par mchod nas gshegs su gsol ba la slob dpon gyis sprul pa rang gi lus la bcug ste /
de bzhin gshegs pa rnams kyis gsol ba btab pa'i rdo rje sems dpar bdag nyid rnam par bsams la /
byin gyis brlab pa'i tshigs su bcad pa brjod nas /
rdo rje bsrung ba dang rdo rje gnod sbyin dang /
rdo rje khu tshur gyi dam tshig gi phyag rgya rnams kyis bdag nyid bsrung ba byas na yang rdo rje sems dpa' yang nas yang du yongs su bzlas te /
yi ge brgya pa lan gsum brjod nas langs te /
ji ltar mngon par 'dod pa'i glegs bam bklag pa la sogs pa bya'o / /
dge ba'i bya bas gnas par bya'o / /
bde ba chen po zhes bya ba la sogs pa la /
bde ba chen po ni 'dir mnyam pa nyid kyi ye shes te de nyid rdo rje'o / /
de'i gsang ba ni de dang rgyu mthun pa'i dum bu gnyis pa la rtsa ba'i rgyud dang /
rgyud phyi ma'i rang bzhin can gyi rtog pa'i rgyal po'o / /
dang po zhes bya ba ni bskal pa bzang po las snga nas gnas pa'o / /
mchog tu grub pa zhes bya ba ni shes rab kyi pha rol tu phyin pa'i dum bu la ltos na mchog gi bsgrub bya dang /
sgrub pa'i cho ga rgyas pa'i rang bzhin nyid kyi phyir mchog tu grub pa yin no / /
yongs su rdzogs pa ni mthar thug pa ste /
nyon mongs pa can gyi yid rnam par dag pa'i mtshan nyid kyi mnyam pa nyid kyi ye shes kyi rang bzhin bstan pa'i ngo bo dang /
rnam par smin pa'i sku dang /
mtshan ma med pa rnam par thar pa'i sgo dang /
sbyin pa'i pha rol tu phyin pa dang /
dam tshig gi phyag rgya bstan pa'i ngo bo nyid yin pa'i phyir ro / /
dpal mchog dang po'i rgya cher bshad pa /
shes rab kyi pha rol tu phyin pa 'byung ba zhes bya ba las dum bu gnyis pa rtsa ba'i rgyud dang /
rgyud phyi ma'i bshad pa rdzogs so // //
rgya gar gyi mkhan po paN+Di ta mkhas pa chen po man+t+ra ka la sha dang /
sgra bsgyur gyi lo tsA ba chen po bod kyi dpal lha btsan po lha bla ma dge slong zhi ba'i 'od kyi zhal snga nas bsgyur cing zhus te gtan la phab pa'o // //
de ltar dum bu gnyis pa rtsa ba'i rgyud dang /
rgyud phyi ma gsungs nas /
da ni dum bu gnyis pa nyid kyi rtog pa thams cad kyi phyi ma'i rgyud kyi rang bzhin sgrub pa po'i rang bzhin myur du grub pa bshad pa ni de nas zhes bya ba la sogs pa gsungs pa yin te /
de nas dang po gnas nyams dgar / /
bde ba chen po rnam par bzhugs / /
zhes bya bar sbyar te /
de nas zhes bya ba ni de ma thag pa ston pa'i tshig yin te dum bu dang po dang gnyis pa las gsungs pa'i don gyi bsgrub pa'i khyad par gyis dngos grub myur du sgrub par bcom ldan 'das rdo rje sems dpas gsungs la /
sngar gsungs pa'i sgrub pa des /
gal te bdag cag ma grub par gyur na /
yang don de nyid sgrub par bya'i /
srog la thug kyang dor bar mi bya'o zhes mngon par 'dod pa skyes pa'i gdul bya rnams kyi bsam pa mkhyen pa'i rjes thogs nyid la /
dang por zhes bya ba ni bskal pa bzang po la sogs pa'i thog mar gnas pa'i phyir dang por ro / /
gnas zhes bya ba ni gzhal yas khang thams cad kyi gzhir gyur pas na gnas te /
dang po yang yin la gnas kyang yin pas na dang po'i gnas so / /
khyad par ji lta bu zhig ce na /
nyams dga' ba zhes bya ba gsungs te /
shin tu sbyor ba dang ldan pa'i dpal rdo rje sems dpa' zhes bya ba la sogs pas yid dang rjes su mthun pa yin pas na yid du 'ong ba yin pa'i phyir nyams dga' ba'o / /
nam mkha' yang yin la kun kyang yin pas na nam mkha' kun te /
phyogs bcu na rdzas dang bral ba'i rang bzhin rnams so / /
de na zla ba lta bur rab tu snang bas na gdul bya thams cad kyi rgyud la so sor snang bar gyur pa de ni /
nam mkha' kun la rab tu gnas / /
zhes bya ba'o / /
rdo rje rin chen zhes bya ba ni rdo rje rtse lnga pas rtse mo mtshan pa'i yid bzhin gyi nor bu rin po che'o / /
de rnams kyi 'od ni 'od zer rnams te de rnams kyis 'di gsal zhing snang bar byas pas na rdo rje rin chen 'od 'bar gsal zhes bya'o / /
brgyan cing zhes bya ba ni dar dang /
gdugs dang /
dri dang /
bdug spos dang /
mar me dang /
sgo khyud dang /
rta babs rnam pa sna tshogs dang /
skas dang /
mda' yab kyi phreng ba la sogs pas brgyan cing spungs pa'o / /
dri med mdangs ldan zhes bya ba ni rang gi 'od dri ma med pa nam mkha' dang mnyam pas snang bar byas na dri med mdangs ldan pa'o / /
de ni rdo rje rin po che'i 'od kyis gsal bar byas pa yang yin la brgyan pa yang yin zhing dri ma med pa'i mdangs dang ldan pa yin pas na /
rdo rje rin chen 'od kyis gsal / /
brgyan cing dri med mdangs ldan pa'o / /
zhes bya ba ste /
brgyan cing mdangs dang ldan pa'i gnas der ro / /
zur bzhi pa zhes bya ba la sogs pa ni go bar zad do / /
rdo rje lha mo'i tshogs kyis mchod / /
ces bya ba ni sangs rgyas thams cad kyi gzungs kyi lha mo'i tshogs ni rdo rje lha mo'i tshogs te de rnams kha khyer la gnas pa rnams ni me tog la sogs pa'i mchod pas mchod cing bsnyen bkur byed pa'o / /
grwa yi cha ni thams cad dang / /
sgo khyud kyi ni mtshams rnams su / /
zla ba phyed la gnas pa yis / /
rdo rje rin chen yang dag 'bar / /
zhes bya ba ni gnas 'di dag tu zla ba kham pa la gnas pa'i rdo rje rin po che 'od 'bar ba yod pa'o / /
rlung gis bteg pa ni zhes bya ba ni bteg pa'o / /
sna tshogs pa ni kha dog tha dad pa ste /
kha dog sngon po dang /
ser po dang /
dmar po dang /
ljang gu dang /
dkar po zhes bya ba'i tha tshig go / /
gnas gang du zhe na /
rtser zhes bya ba smos te rtse ni mthar te thams cad kyi 'og gi char ro / /
gang gi mthar zhes na ba dan zhes bya ba smos te /
de lta bu'i ba dan de'i rtse mor ro / /
dril bu btags pa sgra sgrogs pa yin pas na /
rlung gis bskyod pa sna tshogs pa / /
ba dan rtser btags dril sgra sgrogs //
zhes bya ba'o / /
dra ba ni mu tig gi chun 'phyang mchog dbus su btags pa'o / /
me long ni me long gi dkyil 'khor nyid do / /
me tog rtag ces bya ba ni me tog gi shing rtag tu me tog thams cad kyi char 'bebs pa'i tshul gyis rtag par gnas pa'o / /
me tog gi phreng ba ni me tog gi chun 'phyang ngo / /
rgyan gyis zhes bya ba ni ji skad du bshad pa las gzhan pa dag yin par shes par bya ste /
dra ba la sogs pa de rnams kyis bskor ba ni kun nas bskor te mdzes par byas pa'o / /
bde ba chen po ni thar pa chen po ste /
de'i rgyu mthun pa las byung ba bcom ldan 'das rdo rje sems dpa'i dang po'i rdo rje ni bde ba chen po'i rdo rje'o / /
rdo rje dang /
rdo rje rin po che dang /
pad+ma dang /
sna tshogs rdo rje ni rdo rje kun no / /
bde ba chen po'i rdo rje chen po dang /
rdo rje kun gyis mngon par 'du byas pa ni de las byas shing bskyed pa zhes bya ba'i tha tshig go / /
'jig rten dang 'jig rten las 'das pa'i gnas rnams kyi gzhir gyur pas na /
rdo rje sems dpa'i bzhugs gnas che / /
zhes bya ba ste /
de ni 'jig rten gyi khams thams cad kyi rdul phra rab dang mnyam pa'i de bzhin gshegs pa rnams 'dus par mdzad pas bzhugs gnas su mdzad pa na /
sangs rgyas kun gyis rjes bsten pa / /
zhes bya'o / /
byang chub kyi rang bzhin can gyi sems dpa' ni byang chub sems dpa' ste rdo rje sems dpa'o / /
de'i gnas su gyur pa de nyid kyis na mchog go / /
rdo rje 'chang ba kun ni rdo rje sems dpa' dang /
rdo rje rgyal po dang /
rdo rje chags pa la sogs pa dang /
rdo rje yid las byung ba la sogs pa'o / /
de rnams kyi gnas ni bzhugs gnas so / /
de ni bde ba chen po'i nor bu rin chen gyi mchog ces bya ba yin pas na /
de lta bu gang yin pa de la ni /
bde ba chen po rdo rje che / /
nor bu rin chen mchog ces bya / /
zhes bya ba'o / /
rdo rje chen po'i gzhal yas khang /
de nas bde ba chen po rdo rje sems dpa' bzhugs pa ni rnam par gnas par mdzad pa'o / /
de ji lta bu zhe na /
thog ma tha ma med sems pa / /
zhes bya ba la sogs pa gsungs te /
de la thog ma tha ma med pa la sogs pa ni bshad zin pa'o / /
sna tshogs btsun mo'i tshogs bcas par / /
zhes bya ba la sna tshogs zhes bya ba ni rgyu dang mi rgyu ba'i dngos po thams cad kyi bdag nyid can no / /
btsun mo'i tshogs gang zhig dang lhan cig bzhugs she na /
rdo rje lha mos yongs su bskor / /
zhes bya ba gsungs te /
rdo rje mtshon cha ma dang rdo rje kI li kI li dang /
rdo rje dran pa dang /
rdo rje snyems pa la sogs pa'i rdo rje lha mo rnams kyis yongs su bskor ba yin gyi /
'khor ba'i bud med rnams kyis ni ma yin no zhes bya ba'i tha tshig go / /
de ltar na /
de nas dang po'i gnas nyams dga' / /
zhes bya ba nas brtsams te /
rdo rje lha mos yongs su bskor / /
zhes bya ba'i bar gyis bshad pas ni ting nge 'dzin dang po gsungs pa yin no / /
da ni bde chen rab sgrub phyir / /
zhes bya ba la sogs pas ting nge 'dzin gnyis pa gsungs pa yin te thar pa chen po rab tu grub pa ni bde ba chen pos rab tu grub pa'o / /
gdul bya rnams kyi 'dod chags chen po rnam par dag cing 'dod chags la sogs pa dang bral bas sems can smin cing grol ba'i tshul gyis 'grub bo / /
ma lus 'dul ba ni sems can gyi khams skal ba dang ldan pa dang /
mi ldan pa rnams kyi byang chub chen por bskyed pa ni ma lus 'dul ba ste /
de'i don du'o / /
dngos grub thams cad ni 'jig rten dang 'jig rten las 'das pa'i las kyi rgyu rnams grub pa ste /
de rab tu grub pa'i phyir bcom ldan 'das kyis nye ba'i snying po dang bcas pa'i snying po bskal pa dang por gsungs so zhes bya bar sbyar ro / /
bcom ldan 'das khyad par ji lta bu zhe na /
dam tshig ces bya ba la sogs pa gsungs te /
bcom ldan 'das rdo rje sems dpa'i phyag rgya chen po'i tshul ni dam tshig go / /
dam tshig mchog ni de bzhin gshegs pa rnams te de rnams kyi dam tshig ni 'da' bar mi bya'o / /
rgyal pos kyang ni bsrung bar bya / /
zhes bya ba ni rdo rje sems dpas 'dul ba'i gdul bya'i sems can gang yin pa la rdo rje sems dpa'i tshul can gyis de bzhin gshegs pa rnams kyis nges par sprul par bya ba yin pas des na /
rgyal pos kyang ni bsrung bar bya / /
zhes bya ba ste bcom ldan 'das kyi phyag rgya chen po'o / /
rdo rje snyems pa'i tshul 'chang zhing / /
snyems dang bcas pas rdo rje gsor / /
zhes bya ba ni rang gi phyag rgya chen po bcings nas de nyid mngon sum du byed pa'o / /
phyag rgya thams cad myur grub phyir / /
zhes bya ba ni 'jig rten dang 'jig rten las 'das pa'i phyag rgya chen po la sogs pa thams cad rings par grub par bya ba'i phyir ro / /
rdo rje sems dpa' mchog grub phyir / /
zhes bya ba ni rdo rje 'chang chen po rtog pa'i gdul bya rnams kyi rdo rje sems dpa'i dngos grub kyi mchog sgrub pa'i phyir ro / /
dngos grub kun gyi thabs chen po / /
zhes bya ba ni 'jig rten dang 'jig rten las 'das pa'i dngos grub rnams thob par bya ba'i phyir te thabs kyang yin la chen po yang yin pas na thabs chen po'o / /
bsod nams kun gyi cher mtho ba / /
zhes bya ba ni 'jig rten dang 'jig rten las 'das pa'i bsod nams thams cad ni bsod nams kun no / /
de rnams kyi chen po yang yin la mtho ba yang yin pas na bsod nams cher mtho ba ste /
snying po de de'i rgyur gyur pa'i phyir ro / /
ye shes phyag rgyar yang dag ldan / /
zhes bya ba ni a nu rA ga ya mi zhes bya ba'o / /
bzla ba'i don gyis ye shes ni phyag rgya ste de dang bcas shing yang dag par ldan pas ye shes kyi phyag rgyar ldan pa'o / /
de su zhig yin zhe na /
snying po chen po zhes bya ba gsungs te yi ge hUM zhes bya ba'i tha tshig go / /
de nyid ni thams cad kyi mchog tu gyur pa bla na med pa yang dag par rdzogs pa'i byang chub ston par byed pas na dam pa yin zhes bya'o / /
gang gis zhes bya ba ni snying po gang gis so / /
bsod nams mi ldan pa'am zhes bya ba ni mtshams med pa lnga la sogs pa'i las rnams byed pa yang ngo / /
de bzhin dkyil 'khor med pa'ang yin / /
zhes bya ba ni dkyil 'khor dag tu ji lta ba bzhin du ma zhugs pa'o / /
don yod pa ni 'bras bu yod pa'o / /
de nyid kyis na thogs pa med pa'o / /
myur ba ni tshe 'di nyid la phyag rgya chen po la sogs pa'i dngos grub myur du thob pa'o / /
mchog ni dam pa'o / /
dngos grub thams cad rnyed mi dka' / /
zhes bya ba ni phyag rgya chen po la sogs pa'i dngos grub thams cad rnyed par dka' ba ma yin par 'gyur ro / /
bde ba chen po rdo rje che / /
zhes bya ba ni bla na med pa'i byang chub ste /
de'i gsang ba mchog gi dam tshig thob pa'i rgyu'o / /
bstan pa ni snying po ste /
rdo rje ltar mi phyed pa'o / /
dngos grub thams cad sgrub pa ni rigs thams cad la phyag rgya chen po la sogs pa'i dngos grub gang dag bshad pa de rnams dang po'i tshul ni yi ge hUM yin pas sgrub cing skyed par byed pa'i rgyu yin te gang gi phyir yi ge hUM bzlas pas de dag thams cad cad grub par gyur pa des na /
rtog pa thams cad myur grub byed / /
ces bya ste /
dum bu dang po dang /
gnyis par rdo rje sems dpa' la sogs pa'i rtog pa gang dag bshad pa de rnams myur du sgrub par byed pa yin no / /
thog mtha' med cing zhes bya ba ni /
dang po zhes bya ba ni thog mar skyes pa'o / /
tha ma ni dus mtshams med pa'i mya ngan las 'das pa'o / /
gang la gnyis po de dag med pa de ni thog mtha' med pa ste /
da ltar byung ba'i ngo bos rtag tu bzhugs pa'o / /
dang por byung zhes bya ba ni bskal pa bzang po la sogs pa'i dang por yang da ltar byung ba'i ngo bo nyid kho na byung ba'i phyir ro / /
mchog dang po zhes bya bar bshad ces bya ba las mchog ni dam pa'o / /
dang po'i ni bskal pa bzang po'i thog mar ro / /
bshad ces bya ba ni bstan cing bsgrags pa'o / /
tshig kun gyis ni ci 'dod dang / /
zhes bya ba la tshig kyang yin la thams cad kyang yin pas na tshig thams cad de /
glu'i tshul bdun no / /
des gdul bya ji ltar 'dod pa bzhin du gsung pas na /
tshig kun gyis ni ci 'dod pa / /
zhes bya'o / /
chags pa kun gyis ci dga' bar / /
zhes bya ba ni glu'i lam gyi chags pa zhes bya ba gdangs kyi bye brag rnams kyis ci dga' bar zhes bya ba gdul bya rnams rdo rje sems dpa' la sogs pa thob par bya ba'i phyir ji ltar dga' zhing sred pa de bzhin du snying po de gsung bar mdzad pa'o / /
a nu rA ga ya mi zhes bya ba ni rjes su chags par bya'o zhes pa ste /
rdo rje sems dpa' la sogs pa'i rang bzhin thabs dang /
shes rab kyi ngo bo ji lta ba bzhin du gnas pa yang dang yang du mngon du bya'o zhes bya ba ni rjes su chags par bya ba'o zhes bya ba yin no / /
ji bzhin dbab pa'i ye shes 'jug /
ces bya ba ni rdo rje sems dpa' la sogs pa bsgoms pas mngon sum du bya ba ni ji bzhin dbab pa ste /
der 'bab pa ni ye shes so / /
de la 'jug pa ni mngon sum du bya ba'o / /
de bas na ji lta ba bzhin du 'bab pa'i ye shes la rab tu 'jug pas na /
ci zhig 'bab pa'i ye shes 'jug ces bya'o / /
nye ba'i snying por bcas zhes bya ba ni nye ba'i snying po dang lhan cig tu bcas pa'i snying po'o / /
nyid ces bya ba ni nges par gzung ba ste nye ba'i snying po dang bcas pa kho na'o / /
bskal pa dang po zhes bya ba ni bskal pa bzang po la sogs pa'i dang po ste thog mar ro / /
gsungs zhes bya ba ni bka' stsal pa'o / /
'di skad ston pa yin te bskal ba bzang po'i dang por chags pa'i bskal pa'i tshe sangs rgyas kyi zhing nam mkhar gyur par bcom ldan 'das rdo rje sems dpa' ji skad du bshad pa'i gzhal yas khang du bzhugs nas dang po kho nar / /
a nu rA ga ya mi hUM zhes bya ba'i nye ba'i snying po hUM dang bcas pa bcom ldan 'das kyis ji lta ba bzhin du gsungs pa yin no / /
de nas zhes bya ba ni de ma thag pa ston par byed pa'i tha tshig go / /
'di ni zhes bya ba ni nye ba'i snying po dang bcas pa'i yi ge hUM ngo / /
gsungs pa tsam gyis zhes bya ba ni tshig thams cad kyis bka' stsal pa tsam gyis so / /
sangs rgyas thams cad ni 'jig rten gyi khams thams cad kyi rdul phra rab dang mnyam pa'i rnam par snang mdzad la sogs pa'o / /
sras bcas pa ni byams pa la sogs pa byang chub sems dpa' dang bcas pa'o / /
rdo rje 'dzin bcas ni rdo rje sems dpa' dang /
rgyal po dang /
chags pa dang /
legs pa la sogs pa rigs pa'i lha thams cad dang bcas pa'o / /
rdo rje 'dzin pa chen po nam mkha'i khams thams cad na rtag tu bzhugs pa /
sku dang gsung dang thugs rdo rje dngos po thams cad kyi bdag nyid can yin pas sna tshogs pa'o / /
de dang lhan cig tu skad cig gis 'dus shing byon nas gcig tu tshogs par mdzad pas ni de skad ces bya'o / /
rdo rje 'chang chen po zhes bya ba ni rdo rje sems dpas rab tu bskul bas so / /
thog mar zhes bya ba ni chags pa'i bskal pa'i thog mar te bskal pa bzang po'i dang po'i tshe na'o / /
yud kyis bya ba ni yud tsam kho nas yin gyi dus gzhan du ni ma yin no / /
'jig rten gsum zhes bya ba ni 'dod pa dang gzugs dang gzugs med pa'i khams kyi rang bzhin no / /
phyung ba ni bskyed pa'o / /
de gang gis phyung zhe na /
'dus par gyur nas gshegs pa'i rnam par snang mdzad la sogs pa'i ji skad du bshad pa'i bde bar gshegs pa rnams kyis so / /
de ltar des sems can gyi khams bskyed pas ci zhig mdzad ce na /
dngos grub rigs zhes bya ba la sogs pa gsungs te sems can gyi khams ji ltar bskyed pa de sangs rgyas nyid dam /
rdo rje 'dzin pa nyid du ji ltar 'gyur ba de ltar ston cig ces bcom ldan 'das rdo rje sems dpa' la dris pa yin no / /
ji ltar dris pa yin zhe na / /
ji ltar 'gro ba rang grub ces bya ba smos te /
'jig rten gsum gyi rang bzhin can gyi khams gsum pa'i sems can gyi khams rnams sangs rgyas pa nyid dam /
rdo rje 'chang nyid du ji ltar 'grub par 'gyur /
de bzhin gshegs pa de dag rang nyid bcom ldan 'das rdo rje sems dpa' la dris par gyur pa'o / /
de rnams kyi zhes bya ba ni bde bar gshegs pa rnams kyi'o / /
bka' gsan nas zhes bya ba ni ji skad du bshad pa'i thos pa'i rang bzhin can gyis zhes pas nges par bzung nas so / /
rdo rje 'dzin zhes bya ba ni rdo rje sems dpa'o / /
ji lta bu zhe na rang nyid kyis zhes bya ba la sogs pa smos te /
rang nyid kyis zhes bya ba ni bdag nyid kho nas so / /
'gro ba ni sems can gyi khams so / /
'byin pa ni 'dod pa na gzugs dang gzugs med pa'i khams bskyed pa'o / /
sangs rgyas nyid la sogs pa stsol bar mdzad pas na stsal ba'o / /
sangs rgyas nyid la sogs pa thob par byed pa'i rgyur gyur pa ston par mdzad pas na ston pa'o / /
de nyid sangs rgyas nyid la sogs pa skyed par mdzad pas na byed pa'o / /
tshig ni 'di skad ces gsungs zhes bya ba ni bka' stsal par gyur pa'o / /
tshig ji lta bu zhig gsungs te zhe na /
'jig rten 'dod chags dang zhes bya ba la sogs pa smos te /
nyan thos dang rang sangs rgyas kyi sa mya ngan las 'das pa'i sems ni sangs rgyas kyi byang chub las phyir phyogs pa yin na chags pa dang bral ba'o / /
des 'dul ba'i sems can nyan thos dang rang sangs rgyas kyi byang chub la rab tu 'jog cing dgod pas na 'dul ba ste /
de lta bus 'dul ba'i 'jig rten gang yin pa de la de skad ces bya'o / /
chags bral nyid kyis dag par 'gyur / /
zhes bya ba ni 'dod chags dang bral bas 'dul ba'i 'jig rten ni ji skad du bshad pa'i nyan thos dang rang sangs rgyas kyi byang chub bsgoms pa'i sems nyid kyis dag par 'gyur zhing nyan thos dang rang sangs rgyas kyi byang chub mngon du byed par 'gyur ro / /
'dir zhes bya ba ni bla na med pa yang dag par rdzogs pa'i byang chub don du gnyer ba'i 'jig rten rdo rje theg pa 'di la'o / /
'dod chags chen po ni rdo rje sems dpa' ste /
thabs kyi pha rol tu phyin pa'i rang bzhin no / /
bde ba chen po zhes bya ba ni bla na med pa yang dag par rdzogs pa'i byang chub kyi ngo bor thar pa chen po'o / /
ji ltar zhes bya ba ni thabs gang gis na zhes rnam par rtog pa'o / /
'grub par 'gyur zhes bya ba ni mngon sum du byed cing rdzogs par byed pa'o / /
de yi tshig de gsan pa dang / /
zhes bya ba ni dpal rdo rje sems dpa'i tshig 'jig rten chags bral zhes bya ba nas 'grub par 'gyur zhes bya ba'i bar gsan pa dang /
rgyal ba rang nyid kyis tshig 'di skad gsungs shing bka' stsal to / /
tshig ji lta bu gsungs she na /
khyod ni thabs chen nyid yin te / /
zhes bya ba smos te /
bla na med pa yang dag par rdzogs pa'i byang chub thob par bya ba la khyed nyid thabs chen po yin no zhes bya ba ste nyid ces bya ba'i sgra ni nges par gzung ba'i don to / /
byang chub sems dpa' ste thog ma'i lha zhes bya ba ni byang chub kyi mtshan nyid can gyi sems ni byang chub kyi sems te /
de'i rgyu mthun pa las byung ba'i lhag pa'i lha yin pas na byang chub sems te thog ma'i lha zhes bya ba la lhag pa'i lha nyid yin pas na lhag pa'i lha ste /
dpal rdo rje sems dpa'i phyag rgya chen po zhes bya ba'i tha tshig go / /
de yang bcom ldan 'das sems ni 'dod chags chen po ste /
'di'i lha nyid do zhes 'og nas bshad pa yin no / /
'dis ni don 'di skad ston te gang gi phyir khyed ni gdul bya rnams kyi byang chub kyi sems lhag pa'i lha nyid yin la de bas na khyod nyid 'dod chags chen po dang /
bde ba chen po dga' ba bskyed pa'i phyir rgyur gyur pa yin gyi gzhan pas na /
'dod chags chen po bde ba che / /
ji ltar 'dir ni grub par 'gyur / /
zhes rtog pa 'dis ci zhig bya zhes bya ba'i tha tshig go / /
ji srid 'khor ba'i gnas su ni / /
zhes bya ba sogs pa ni bshad zin to / /
ji srid sems ni rnam rtog pa / /
zhes bya ba la sogs pa la / /
'gro la phan phyir sangs rgyas 'grub par shog /
ces bya bas sems can gcig gi ched du yang phyi ma'i mthar thug pa med par gnas par mdzad pas ji srid smon lam gyi stobs kyis 'phangs pa'i bla na med pa yang dag par rdzogs pa'i byang chub kyi sems yod par gyur pa de ji srid kyi bar du 'khor ba chen por mi gnas pa'i mya ngan las 'das pa'i rang bzhin can gyi sangs rgyas bcom ldan 'das su 'gyur ba yin no / /
byang chub sems can la phan phyir / /
rdo rje can gyis ci bder gyis / /
zhes bya ba la byang chub ni bla na med pa yang dag par rdzogs pa'i byang chub bo / /
sems can skal ba ji lta ba bzhin du sangs rgyas nyid du sgrub pa ni phan pa'i phyir zhes bya ba de'i don du kye rdo rje can rdo rje 'chang ba ci bde bar gyis shig ces de skad rdo rje sems dpas gsungs pa yin no / /
'di skad ston pa yin te thabs dang shes rab kyis 'dul ba'i gdul bya rnams kyi phyir khyed kyi rang bzhin thos pa dang /
bsam pa dang /
bsgom pa'i rang bzhin can gyi stobs kyis gdul bya gang zhig gis bsgrubs shing mngon sum du byas pas sangs rgyas nyid thob par 'gyur ba de ltar gyis shig pa'o / /
de nas zhes bya ba la sogs pa la de bzhin gshegs pa thams cad kyis rdo rje sems dpa' la de skad ces gsungs pa dang /
rang gi lha mo'i dkyil 'khor bskal pa bzang po'i thog ma ste /
sngon du gnas pas dang por gyur pa thog ma zhes pa sngar sems can thams cad gzhug par bya ba'i phyir dkyil 'khor byin gyis brlabs shing brtan par mdzad nas /
rdo rje kun gyis zhes bya ba de bzhin gshegs pa'i rigs kyi gnyis su med pa'i sems dang sems las byung ba de rnams kyi dam tshig gi mchog ni de'i lha mo'i dkyil 'khor te de las skyes pa'o / /
ji bzhin cho gas sgrub pa nyid / /
ces bya ba ni ji ltar bris pa'i dkyil 'khor du 'jug pa la sogs pa'i cho ga 'byung bar 'gyur ba de bzhin du bsam gtan gyi dkyil 'khor du ring por ma lon par ni de'i snod du gyur pa rnams la bcom ldan 'das rdo rje sems dpas 'jug pa la sogs pa'i cho ga mdzad la /
cho ga des sangs rgyas nyid dang rdo rje 'dzin pa'i dngos grub nyid sgrub pa yin no / /
de ltar na /
bde ba chen por rab grub phyir / /
'dod chags chen po dag phyir dang //
zhes bya ba nas brtsams te /
ji bzhin cho gas sgrub pa nyid / /
ces bya ba'i bar gyi bshad pas ni ting nge 'dzin gnyis pa gsungs pa yin no / /
de nas bsdu ba sngon du 'gro ba la sogs pas ni gsum pa yin par shes par bya'o / /
da ni dam tshig dang dbang bskur ba thob pas bzlas brjod dang /
bsgom pa bya'o zhes bya ba 'di'i cho ga bstan pa'i phyir /
de nas bcom ldan 'das zhes bya ba la sogs pas slob dpon gyi las kyi cho ga rgyas pa dang slob ma 'jug pa la sogs pa'i cho ga rgyas pa gsungs pa yin no / /
de nas bcom ldan 'das de ni zhes bya ba ni bcom ldan 'das rdo rje sems dpas sems can thams cad dkyil 'khor du 'jug pas sangs rgyas nyid dang /
rdo rje 'dzin pa nyid grub cing bskyed par gyur nas /
de'i rjes thogs nyid la sngar / /
ji ltar 'gro ba rang grub 'gyur / /
zhes dngos grub 'dri bar mdzad pa gang yin pa'i bcom ldan 'das de rnams kyis bcom ldan 'das rdo rje sems dpa' la /
dpal rdo rje sems dpa'i lha mo'i dkyil 'khor bris nas sems can rnams ji skad du grub par bya ba'i phyir /
gsol ba btab pa yin no / /
ji ltar gsol ba btab ce na /
bcom ldan khyed la gsol ba ni / /
zhes bya ba la sogs pa gsungs pa yin te /
snying po rtog pa dam pa 'di / /
zhes bya ba ni nye ba'i snying po dang bcas pa'i yi ge hUM gi rtog pa dam pa ste /
mchog tu gyur pa bshad du gsol / /
zhes shugs kyis sbyar ro / /
las ci zhig byed ce na /
bde chen myur du grub byed pa'o / /
zhes bya ba gsungs te /
thar pa chen po myur ba nyid du sgrub par byed pa'o / /
de rnams kyi ni bka' gsan nas / /
zhes bya ba ni bcom ldan 'das rdo rje sems dpas gsan nas /
rdo rje sems dpa' bde chen po / /
zhes bya ba dpal rdo rje sems dpa'i dkyil 'khor chen po na lha mo'i dkyil 'khor gang yin pa de bka' stsal pa ni gsungs pa'o / /
de nas zhes bya ba ni 'das ma thag pa ston pa'i tshig go / /
gang gi phyir zhes bya ba ni rgyu ste gang gi phyir dkyil 'khor du 'jug pa med par gdul bya skal ba dang ldan pa rnams sangs rgyas nyid dam /
rdo rje 'dzin pa nyid bstan pa'i snod du mi 'gyur ro / /
de bas na de rnams sangs rgyas dang byang chub sems dpa' bstan pa'i snod du gyur pa rnams la /
sangs rgyas dang byang chub sems dpa' rnams bstan cing skal ba dang ldan pa nyid du sa bon bskyed par bya ba'i phyir dpal rdo rje sems dpa'i lha mo'i dkyil 'khor chen po dam pa ste /
mchog tu gyur pa yang dag par bshad par bya'o zhes pa'o / /
ming ji skad ces bya zhe na /
bde ba chen po rdo rje mchog /
gsang ba dam pa zhes bshad do / /
zhes gsungs pa yin te /
bshad do zhes bya ba ni bstan pa zhes pa'o / /
dam tshig gsum zhes bya ba ni rdo rje dang /
dril bu dang /
phyag rgya ni dam tshig gsum mo / /
gang gis 'di dag thob pa ni dam tshig gsum thob pa'o / /
slob dpon du rab tu gyur pa zhes bya ba ni dpal rdo rje sems dpa'i dkyil 'khor du dbang bskur bar gyur pa ni slob dpon du rab tu gyur pa yin no / /
rang gi phyag rgya ni dpal rdo rje sems dpa'i phyag rgya chen po ste rang gi phyag rgya des 'khor lo'i cho ga thams cad bya'o / /
ji lta bu zhe na /
rtag tu rdo rje dril 'chang zhing / /
zhes bya ba smos te /
rdo rje sems dpa'i sbyor ba byas la dkyil 'khor gyi las la rdo rje dang dril bu rtag tu 'chang bas dkyil 'khor thams cad kyi las rnams rtag tu bya'o zhes bya ba'i tha tshig go / /
ci'i phyir rdo rje dang dril bu bcang bar bya zhe na gang gi phyir /
rdo rje sems dpa' la sogs pa'i sku dang gsung dang thugs rdo rje'i ngo bo'i rtog pa thams cad ni rdo rje dang dril bu 'chang ba'i stobs kyis dkyil 'khor du yang dag par 'jug cing rab tu 'jug par 'gyur ro / /
de bas na dkyil 'khor thams cad du rab tu 'jug cing 'bebs par byed pa'i rdo rje dril bu la ni dam tshig gsum zhes bya'o / /
rdo rje thams cad yang dag par 'bebs pas de ni sngags grub pa'i phyag rgya yin no / /
gang gi phyir de ltar yin pas des na phyag rgya chen po la sogs pa'i dngos grub thams cad sgrub pa ni rdo rje dril bu dkrol bar bya'o / /
rdo rje dang dril bu bsgrags pa des / /
ji ltar 'gyur zhe na /
cho ga lhag gam ma tshang yang / /
'grub 'gyur smad par mi bya'o / /
zhes bya ba gsungs te /
rnal 'byor pa 'bad pas 'jug par gyur kyang /
gal te bag med pas cho ga lhag pa'am ma tshang bar gyur na 'di la dril bu'i sgras bskang bar byas te des nyes pa gnyis dang ldan par gyur pa'i rnal 'byor pa ni ji ltar mngon par 'dod pa'i dngos grub nges par 'grub par 'gyur ro / /
de ni nyes pa gnyis po des smad par bya ba ma yin no zhes gsungs pa yin no / /
yang dkyil 'khor ji ltar bsgrub par bya zhe na /
dkyil 'khor gnas ni zhes bya ba la sogs pa gsungs te /
sa sbyang ba dang yongs su gzung ba dang /
byin gyis brlab pa'i cho ga gsang ba mthon po las gsungs pa'i sbyor bas sam /
gsang ba'i rgyud las bshad pa'i tshul gyis dkyil 'khor bri bar bya ba'i phyir gnas sbyang ba legs par byas la dkyil 'khor gyi sa de'i dbus su der rig pa'i brtul zhugs sngon du spyad pa'i slob dpon gyis dkyil 'khor bsgrub par bya'o zhes bya ba ni cho ga bzhin zhes bya ba'i don yin no / /
de ji ltar bsgrub par bya zhe na /
dngos grub byin brlab cho ga yis / /
zhes bya ba gsungs te /
dkyil 'khor gyi dngos grub byin gyis brlab pa'i cho ga ni dngos grub byin gyis brlab pa'i cho ga'o / /
dkyil 'khor gyi dngos grub kyi rjes thogs nyid la 'og nas ston pa'i glu dang rol mo'i mchod pa'i cho gas bya ba yin no / /
de la dkyil 'khor zhes bya ba ni lha mo'i dkyil 'khor te bsgrub par bya'o / /
da ni dngos grub byin gyis brlab pa'i cho ga bstan pa'i phyir /
glu dang rol mo zhes bya ba la sogs pa bstan pa yin te de la rdo rje glu la sogs pa ni glu'o / /
rdo rje rol mo la sogs pa ni rol mo'o /
de bdag nyid kyis mchod pa ni mchod pa yin pas glu dang rol mo'i mchod pa'o / /
me tog spos sogs mchod pa yis / /
zhes bya ba ni mchod pa rnam pa lnga dang /
gdugs dang /
rgyal mtshan dang /
ba dan dang /
me tog gi phreng ba dang /
dar dang /
bla bre dang /
na bza' dang /
me tog gi shing la sogs pa ni /
spos la sogs pa mchod pa yis / /
zhes bya'o / /
mchog dang po ni brtag par bya / /
zhes bya ba ni bcom ldan 'das kyis lha mo'i dkyil 'khor kha dog dang dbyibs kyi bdag nyid bsam par bya ba'i tshul can gyis bcom ldan 'das kyi lha mo'i dkyil 'khor bskyed par bya'o / /
ji snyed pa zhes bya ba ni phyi'i yo byad ji snyed pas so / /
ci 'dod pa zhes bya ba ni tshad ci 'dod pa'o / /
ci'i phyir tshad ci 'dod par brtag par bya zhe na /
mchog dang po zhes bya ba smos te gang gi phyir 'di ni mchog dang po yin zhing chos kyi dbyings kyi rgyu mthun pa las 'byung ba yin pas na thog ma med cing tha ma dang dbus kyi cha yang med pa yin no zhes bya ba'i tha tshig go / /
rtse mo zhes bya ba ni mtha'i cha'o / /
gang la mtha' yod pa ma yin pa de ni mtha' yas mchog ste /
mtha' dang bral ba'o / /
bla na med pa zhes bya ba ni 'di'i gong na gzhan med pas bla na med pa'o / /
rgyu 'di nyid kyis na 'di la 'dra ba'i dpe gzhan med pas na dpe med pa'o / /
nam mkha' kun la rab tu gnas / /
zhes bya ba ni zla ba ltar thams cad du snang bar gyur pa'i phyir ro / /
grong khyer zhes bya ba ni dkyil 'khor ro / /
de ltar byung ba'i ngo bo nyid kyis rtag tu bzhugs pas na mi 'gyur mchog ces bya ste /
rtag pa zhes bya ba'i tha tshig go / /
ji ltar na mi 'gyur ba'i mchog yin zhe na /
thog ma med mchog ces bya ba la sogs pa gsungs te /
gang gi phyir 'jig rten gyi khams thams cad kyi rdul phra rab dang mnyam pa'i de bzhin gshegs pa thams cad byung nas rtag tu 'khor bar bzhugs pa'o / /
yang zhes bya ba'i sgras ni ma byung na yang zhes ston pa yin no / /
bzhugs pa ni da ltar byung ba'i ngo bo nyid kyis gnas shing bzhugs pa'o / /
de bas na /
grong khyer de ni mi 'gyur mchog /
ces bya'o / /
gal te bzhugs gnas de nam mkha' thams cad la gnas pas nam mkha' dang mnyam pa yin no / /
ji ltar na so so'i skye bo rnam par rtog pa lhan cig ma tshang bas kun du gang ba yin zhe na /
kun mchog mnyam pa nyid kyis na / /
zhes bya ba gsungs te /
de bzhin nyid bsgoms pas so zhes bya ba'i tha tshig go / /
tha ma dbus med nam mkha' ni / /
zhes bya ba ni nam mkha' gang la mtha' 'am dbus med pa de ni grong khyer 'di'o / /
mtha' dang dbus med pa na 'di la dkyil yang med do zhe na /
'di yi dbus mar brtags pa na / /
zhes bya ba gsungs te /
'di'i dbus mar brtags pas na 'di dbus kyi tha snyad 'jug pa yin no / /
tha ma bzhi'i cha mnyam pa la ltos nas tshad du bya ba nyid 'di'i dbus kyi char ji ltar brtag par bya zhe na /
de'i phyir phyag rgya'i sbyor ba'i ting nge 'dzin gyis rnam par brtag pa 'di'i dbus nyid ces gsungs te /
mi 'gyur ba'i rang bzhin gyis gnas 'di nas dpal rdo rje sems dpa'i phyag rgya chen po'i ting nge 'dzin gyis dbus kyi char slob dpon gyis brtag par bya'o / /
de nas ci zhig bya zhe na /
de la zhes bya ba la sogs pa gsungs te /
der zhes bya ba bzhugs gnas de'i dbus su slob dpon gyis yu bar bcas zhes bya ba sdong bu dang bcas pa'i pad+ma chen po bya'o / /
de khyad par ji lta bu zhe na /
sna tshogs 'dab mas yang dag khebs / /
zhes bya ba gsungs te /
kha dog sngon po dang /
ser po dang /
dmar po dang /
ljang gu dang /
dkar po'i 'dab ma dang ldan pas kun du khebs pa'o / /
ci'i phyir kha dog sna lngas kun tu khebs pa yin zhe na /
thams cad dag pa zhes bya ba la sogs pa gsungs te /
gang gi phyir byang chub kyi sems chen po dang /
me long lta bu dang /
mnyam pa nyid dang /
so sor rtog pa dang /
bya ba grub pa'i ye shes kyi rang bzhin can dpal rdo rje sems dpa'i thams cad dag pa'i gdan du gyur pa ni pad+ma de yin la /
de bas na ye shes sna tshogs pa'i rnam par dag pa ston par byed pas na kha dog sna tshogs pa yin no / /
de nas thig ni gdab byas te / /
zhes bya ba ni ji skad bshad pa'i tshul dang /
slob ma dkyil 'khor gyi lha thams cad lhag par gnas par byas nas nyi ma 'char ba'i dus su slob dpon gyis ji skad bshad pa'i cho gas srad bu dkyil 'khor gyi nyis 'gyur dang de nas thig gdab par bya'o / /
tshad ji tsam zhe na /
nam mkha' kun gyi tshad kyis ni / /
tshad ni tshad med pa nyid yin / /
zhes bya ba gsungs te /
gang gi phyir 'di ni nam mkha' dang mnyam pa yin pas de'i phyir /
'di la khru la sogs pa'i tshad kyis nges par mi bya ba'i tha tshig go / /
da ni mi mnyam med pas zhes bya ba la sogs pas 'di'i dbyibs su gsungs pa yin te shar dang /
lho dang /
nub dang /
byang gi ngos bzhi'i ri mo dang bcas pa'i zur bzhi'o / /
ci'i phyir zhe na /
mi mnyam med pas zhes bya ba la sogs pa gsungs te /
byams pa dang /
snying rje dang /
dga' ba dang /
btang snyoms kyi tshul gyis gnod sems la sogs pa mi mnyam zhing mi zad pa dang bral bas mi mnyam pa med pa'o / /
de ltar na mi mnyam pa med pas na dkyil 'khor 'di ni zur bzhi pa yin no / /
dran dang dbang po sgo bzhi ste / /
zhes bya ba 'di la shar dang /
lho dang /
nub dang /
byang gi sgo bzhi yod pas na sgo bzhi'o / /
dran zhes smos pa ni dad pa dang /
brtson 'grus dang /
dran pa dang /
ting nge 'dzin dang /
shes rab kyi dbang po sgo bzhi'i tshul du gyur pa 'di las thar pa'i grong khyer du 'jug par 'gyur ro zhes bstan par bya ba'i phyir 'di skad smos pa yin no / /
bsam gtan rnams kyi rta babs bzhi / /
zhes bya ba ni 'di ni bsam gtan dang po dang /
gnyis pa dang /
gsum pa dang /
bzhi pa dang ldan no zhes bstan pa'i phyir rta babs bzhi dang bcas pa yin no / /
ting 'dzin khyams su bshad pa yin / /
zhes bya ba ni gzhal yas khang gi phyi rol kun nas yongs su bskor bar kha khyer gyis bskor ba de ni khyams zhes bya ste /
de ni 'di'i ting nge 'dzin no zhes bshad cing bstan to / /
khyams la brten pa zhes bya ba la sogs pa la dkyil 'khor grwa bzhir zla ba phyed pa la gnas pa'i rdo rje rin po che'i tshul gyi gzungs rnams ni rdo rje'i bdag nyid can gyi gzungs rnams so / /
khyams la brten pa la yang yin la /
rdo rje'i bdag nyid can gyi gzungs rnams kyang yin pas /
khyams la brten pa'i rdo rje bdag nyid can gyi gzungs rnams zhes bya'o / /
'di nyid lha mo ste /
de rnams kyis mchod pa'o / /
rgyan rnams kun gyis zhes bya ba ni gos dang gdugs la sogs pas bkra ba gang yin pa de ni sems can thams cad kyi bsam pa thams cad yongs su rdzogs par byed pa yin no / /
thams cad du khyab pas na kun du 'gro ba ste nam mkha' thams cad khyab pa'o / /
'dis sems can thams cad rnams 'dul bas na 'dul ba ste /
sangs rgyas dang rdo rje 'chang la sogs pa'o / /
bskyod pa ni g.yo bar byas pa'o / /
'jig rten dang 'jig rten las 'das pa'i bstan pa'i chos rnams sna tshogs pa'o / /
dam pa sangs rgyas la sogs pa'i chos yin pas na /
'dul bas bskyod pa sna tshogs mchog /
dam chos zhes bya'o / /
de la mchog kyang yin la /
de thams cad du 'gro ba yang yin pas na /
'dul bas bskyod pa sna tshogs mchog /
dam chos mchog ste kun du 'gro / /
zhes bya'o / /
yon tan 'di gsal bar bstan par bya ba'i phyir rlung gis bskyod pa sna tshogs pa'o / /
ba dan rtser btags dril sgra sgrogs / /
zhes bya ba 'di bris pa yin no / /
shes rab kyi pha rol tu phyin pa ni /
me long lta bu'i ye shes rtag /
ces bya ba yin no / /
thabs kyi pha rol tu phyin pa ni me tog ces bya ba dus thams cad pa'i me tog yin no / /
byang chub yan lag me tog phreng / /
zhes bya ba ni byang chub kyi yan lag bdun ni me tog gi phreng ba'i mtshan nyid can yin no / /
de dag gsal bar bstan pa'i phyir / /
dra ba me long me tog che / /
me tog phreng ba rgyan gyis bskor / /
zhes bya ba 'di bris pa yin no / /
kun grub mi 'gyur bde ba ni / /
bde ba chen po zhes bshad do / /
zhes bya ba 'di ni dngos grub thams cad kyi rang bzhin mi 'gyur ba'i bde ba de nyid ni bde ba chen po zhes bshad cing bstan pa yin no / /
tshul de ltar bde ba chen po rdo rje sems dpa'i bzhugs gnas dang /
dang po'i gnas bri bar bya'o / /
de ltar thar pa'i grong khyer de legs par bris nas thog ma dang tha ma med pa yin pa'i phyir phyogs thams cad mnyam pa nyid du bsam zhing mngon du bya'o / /
de ltar 'di yan chad kyi gzhung gis ni phyi'i dkyil 'khor ston par gyur pa yin no / /
phyi'i dkyil 'khor de'i nang du dbus su rdo rje 'khor lo zhes bya ba'i thig gdab pa ni nang gi dkyil 'khor yin no / /
ji lta bu zhe na /
dkyil 'khor brgyad pa lta bu ni / /
zhes bya ba smos te /
dkyil 'khor brgyad pa'i thig gis dkyil 'khor brgyad pa ltar byas pa gang yin pa de ni dkyil 'khor brgyad pa lta bu yin zhes bya'o / /
ci zhig gi rang bzhin yin zhe na /
'di ni rnam thar brgyad po ste / /
dngos grub kun gyi bde ba ster / /
zhes bya ba smos te /
rnam par thar pa brgyad ni bshad zin to / /
de'i rang bzhin yin pa nyid kyis 'di ni 'jig rten dang 'jig rten las 'das pa'i bde ba thams cad rab tu ster ba yin no / /
theg pa chen po la sogs pa gdul bya rnams kyi byang chub kyi sems kyi rang bzhin can gyi byang chub sems dpa'i lam 'bras bu dang bcas pa'i mdo sde'i 'khor lo gdul bya'i skye bo'i rgyud la bskor zhing skyed par mdzad pas na /
theg pa chen po byang chub kyi sems mdo sde'i 'khor lo bskor ba'i rgyu des na /
rdo rje thig gis yongs bskor bar / /
zhes bya ba rdo rje'i phreng bas phyi rol kun nas yongs su bskor bar nang gi dkyil 'khor bri bar bya'o / /
der zhes bya ba ni nang gi dkyil 'khor gyi lte ba'i phyogs su sna tshogs pad+ma chen po bris par rdo rje sems dpa' dgod par bya'o / /
ji ltar zhe na /
lugs ma 'am zhes bya ba la sogs pa smos te /
gser dngul la sogs pa bzhu nas blugs te sku gzugs su byas pa ni lugs ma'o / /
shel la sogs pa la 'bur du brkos te byas pa ni brkos pa'o / /
shing mkhan gyi bzo bos byas pa ni byas pa'o / /
ras dkar po la sogs pa la tshon gyis bris pa ni bris pa'o / /
'dzum bcas zla ba'i mdog can la / /
zhes bya ba ni go bar zad do / /
dmar zhing sna tshogs 'od 'bar ba / /
zhes bya ba ni dmar ba ste kha dog dmar po'i mthar dkar po dang /
ser po dang /
sngon po dang /
ljang gu dang /
dmar po'i ri mo sna tshogs shing 'bar ba gang yin pa de ni dmar shing kha dog 'bar ba zhes bya'o / /
sangs rgyas kyang yin la thams cad kyang yin pas na sangs rgyas thams cad de de bzhin gshegs pa lnga'o / /
de dang ldan pa'i cod pan ni de bzhin gshegs pa thams cad kyis dbang bskur ba'o / /
de nyid la sogs pa ni gdu bu dang /
snyan cha dang /
dpung rgyan la sogs pa dang /
na bza' sna tshogs shing rnam pa tha dad pa mnga' ba gang yin pa de ni /
sangs rgyas kun gyi dbang bskur sogs / /
rgyan dang na bza' sna tshogs pa / /
zhes bya'o / /
sems dpa'i skyil mo krung ni /
rdo rje skyil krung phyed pa'o / /
des bzhugs pas na /
sems dpa'i skyil mo krung gis bzhugs / /
zhes bya'o / /
rdo rje snyems pa ni rdo rje sems dpa'i phyag rgya chen po'o / /
des 'dzin par mdzad pas na /
rdo rje snyems tshul 'chang ba'i mchog /
ces bya ste /
mchog ni dang po'o / /
su ra ta s+t+waM zhes brjod la zhes bya ba ni oM su ra ta s+t+waM hUM zhes brjod la bzhugs su gsol bar bya'o / /
de yi phyogs ni thams cad du / /
zhes bya ba la sogs pa ni go sla'o / /
dam tshig mchog ni 'di rnams kyis / /
zhes bya ba ni /
dzaHbadzra dr-iSh+Ti sa ma ke ma Ta zhes bya ba nas /
badzra g+haN+Ti hoHzhes bya ba'i bar gsung gi phyag rgyas 'da' bar mi bya ba'i rang bzhin can ni mchog ste /
dam par gyur pa ni 'di rnams kyi sku dang /
gsung dang thugs rdo rje bzhugs pa brtag pa ni dgongs pa brtag pa zhes bya'o / /
gang gis de rnams dgongs par 'gyur zhe na /
rdo rje lha mo la sogs tshogs / /
zhes bya ba smos te /
'dod chags rdo rje ma la sogs pa'i sku gzugs la 'dod chags rdo rje ma la sogs pa lha mo'i tshogs rnams dgongs shing byin gyis brlabs par 'gyur ba'o / /
dngos grub kun la grub par 'gyur / /
zhes bya ba ni rdo rje lha mo la sogs pa dgongs shing byin gyis rlob pa de rnams slob dpon dang slob ma de ji ltar mngon par 'dod pa'i dngos grub rnams grub par mdzad pa'o / /
de nas sku mchog la sogs pa / /
mngon bris yang dag bsgrub par bya / /
zhes bya ba ni de'i rjes thogs la bshad ma thag pa'i dgod pa'i cho gas kun mchog la sogs te dpal rdo rje sems dpa' la sogs pa nas /
rdo rje dril bu ma'i bar gyi lha rnams bkod pa yang dag par bsgrub par bya'o / /
ci zhig zlos shing bsgrub par bya zhe na /
dam tshig mchog ni bcings nas su / /
dzaHhUM baM hoHzhes brjod bya / /
zhes bya ba gsungs te /
dang po'i rdo rje la sogs pa ni phyag rgya ni dam tshig mchog ste /
de bcings la dzaHhUM baM hoH /
zhes bya ba rdo rje tshig gis zlos bzhin pa bsgrub par bya zhing rang dbang du bya'o / /
ci zhig zlos shing bsgrub par bya zhe na /
ci zhig byas nas yang dag par byas she na /
re zhig dang por bcom ldan 'das rdo rje sems dpa'i spyan sngar rnal 'byor pa rdo rje sems dpa'i sbyor bas 'dug la /
bde ba chen po rdo rje mchog /
gsang ba'i lcags kyu'i phyag rgya dril bu dang bcas pas bdag po ste /
gtso bo bcom ldan 'das rdo rje sems dpa' 'khor dang bcas pa lan cig yang dag par dgug par bya zhing spyan drangs par bya'o / /
sngags gang gis she na /
ma hA su kha zhes bya ba nas /
dzaHhUM baM hoHzhes bya ba'i bar gyis so / /
'di yis zhes bya ba ni spyan drang ba'i cho gas so / /
bcom ldan 'das rtag par ni zhes bya ba ni brtan pa'o / /
rang nyid ces bya ba ni bdag nyid rdo rje slob dpon gyis bris pa'i dkyil 'khor du byon zhing gshegs par 'gyur ro / /
de nas bcom ldan 'das rdo rje sems dpa' 'khor dang bcas pa gnas ji lta ba bzhin du bzhugs par bya'o / /
ci'i phyir zhe na /
dgug cing zhes bya ba la sogs pa gsungs te gang gi phyir spyan drang ba'i cho ga 'dis dgug pa dang /
gzhug pa dang bcing ba byas la /
zhugs nas shin tu brtan pa ste /
thugs gzhan du mi 'gyur bas dbang du byas nas grub par 'gyur ro / /
'od zer kun du ston la sogs / /
zhes bya ba ni go sla'o / /
de nas zhes bya ba la sogs pa la de ltar bcom ldan 'das 'khor dang bcas pa spyan drangs nas rjes thogs nyid la bshad pa'i rdo rje mchod yon gyis bcom ldan 'das 'khor dang bcas pa la mchod yon dbul bar bya'o / /
de ltar mchod yon phul nas bum pa gang ba la sogs pas bcom ldan 'das 'khor dang bcas pa la kun du mchod par bya'o / /
gang gis mchod yon phul bar byed pa'i mchod yon gyi phyag rgya de ji ltar dbul bar bya zhe na /
rdo rje thal mo kha phye ba / /
zhes bya ba gsungs te /
gzhi thal mo sbyar ba las rdo rje thal mo kha phye ba ni me tog gi rdo rje thal mo ste kha phye ba'o / /
'di skad ston pa yin te /
rdo rje thal mo bcings la /
mthe bong gnyis brkyang ste sor mo lhag ma rnams kyi rdo rje thal mo kha ma phye bar gzhi'i thal mo byas la sor mo thams cad rdo rje'i tshul nyid kyis so sor gzhag par bya'o / /
bum pa gang ba zhes bya ba la sogs pa ni go sla'o / /
de nas 'khor lor ma zhugs kyang / /
zhes bya ba ni de ltar bshad ma thag pa'i cho gas zhugs nas de'i rjes la bdag nyid thog mar 'byung bar zhugs / /
rdo rje kun gyis slob dpon cher / /
rdo rje sems dpar byin gyis rlob / /
ces bya ba ste /
gang gis dkyil 'khor du 'jug pa'i cho gas rdo rje sems dpa'i lha mo'i dkyil 'khor du zhugs pa de ni 'khor lor ma zhugs su zin kyang dkyil 'khor du zhugs pa yin no / /
kyang zhes bya ba'i sgras ni 'khor lor zhugs pa dag la ni shin tu yang byin gyis rlob par 'gyur ro / /
bdag nyid ces bya ba ni rang nyid do / /
thog mar 'byung zhes bya ba ni bskal pa bzang /
po la sogs pa'i sngon du yang dag da ltar byung ba'i tshul gyis bzhugs pa'i rdo rje sems dpa'i lha mo'i dkyil 'khor ro / /
zhugs te zhes bya ba ni 'jug pa'i cho gas zhugs pa'o / /
rdo rje kun gyi ni sangs rgyas thams cad kyi slob dpon chen po yin pas /
rdo rje kun gyi slob dpon cher / /
zhes bya ba ste /
sangs rgyas thams cad kyi rigs rnam pa brgya'i dkyil 'khor gyi slob dpon zhes bya ba'i tha tshig go / /
rdo rje can gyis rang byin rlob / /
ces bya ba ni rdo rje 'chang chen pos rang zhes bya ba slob dpon gyi rang bzhin rdo rje 'chang chen po'i ngo bor byin gyis rlob cing bskyed pa brtan par 'gyur ba'o / /
de nas zhes bya ba ni rgyu ste /
gang gi phyir dkyil 'khor 'dir zhugs pa'i sangs rgyas thams cad kyi slob dpon chen po la bcom ldan 'das rdo rje sems dpar byin gyis rlob par mdzad do / /
de bas na 'dis rdo rje sems dpa'i rnal 'byor chen po dang ldan pa'i rdo rje 'dzin pa'i slob dpon 'og nas bshad pa'i cho ga 'dis 'jug par bya'o / /
khrus byas dri yis rjes byugs shing / /
zhes bya ba la sogs pa ni go bar zad do / /
phyag rgya kun gyi sbyor chen ldan / /
zhes bya ba ni rdo rje sems dpa' la sogs pa nas rdo rje dril bu ma'i bar gyi dam tshig dang /
chos dang las dang /
phyag rgya chen po ni dam tshig kun no / /
de'i rnal 'byor chen po ni / /
sangs rgyas kun gyi sbyor chen no / /
de 'di la yod pas na /
phyag rgya kun gyi sbyor chen ldan no / /
mi shes pa zhes bya bas ni go bar zad do / /
mchog dang po zhes bya ba ni mchog kyang yin la dang po yang yin pas na mchog dang po ste mchog ni phul du byung ba'o / /
dang po ni bskal pa bzang po la sogs pa'i yang thog mar dang da ltar byung ba'i ngo bo nyid kyis lha mo'i dkyil 'khor gyi dbus na yi ge hUM zlos pa la mngon par brtson par rtag par rgyun du zhugs pa'o / /
de yang /
thog mtha' med cing mchog gyur pas / /
mchog dang por zhes bya bar bshad / /
'khor lor kun bdag nyid 'gyur bas / /
mchog ste mi 'gyur mchog yin no / /
zhes gsungs pa yin no / /
sems dpa' chen po zhes bya ba ni sems dpa' yang yin la chen po yang yin pas na sems dpa' chen po ste /
chos thams cad bdag med par rtog pa'i ngo bo nyid kyis thams cad du khyab pa'i rdo rje yid las byung ba dang /
'dod chags rdo rje ma'o / /
de yang 'di ni bcom ldan 'das kyi thugs 'bigs shing myur ba'i snying po yin pa'i phyir chags pa'i yan lag yin no zhes bya ba bshad pa yin no / /
rdo rje yid las byung ba'i dbang du mdzad nas thams cad kyi mchog so sor rtogs par bya ba ni 'dod chags rdo rje ma'i dbang du byas pa'o / /
dga' ba chen po zhes bya ba ni dga' ba yang yin la chen po yang yin pas na /
dga' ba chen po ste /
chen po nyid ni byang chub kyis mtshan nyid can rdo rje ral pa ma dang /
rdo rje kI li ki la gnyis kyis gnyis su med pa'i thugs mngon du byas pas thams cad du khyab cing /
gzugs thams cad kun du ston pa nyid kyis na che ba yin no / /
de yang /
nyes pa med cing shin tu brtag /
'dod chags kun gyi rjes su chags / /
de nyid gsang ba bcom ldan 'das / /
'dod chags chen po dga' ba che / /
zhes gsungs pa yin no / /
dga' ba ni dga' zhing mgu ba mtha' yas pa mi gnas pa'i mya ngan las 'das pa dang /
so sor rtog pa'i ye shes kyi rgyu mthun pa las byung ba rdo rje dran pa dang /
rdo rje dran ma'i ngo bo dga' ba 'di la mnga' bas na dga' ba chen po'o / /
kun du bzang po zhes bya ba ni 'di la kun nas bzang ba mnga' bas te sangs rgyas nyid dam byang chub sems dpa' nyid 'di las 'byung bas na kun du bzang po'o / /
rdo rje snyems pa ni rdo rje snyems pa'i cha lugs 'chang ba'i rdo rje 'chang chen po'o / /
kun bdag nyid ni rab tu dga' ba la sogs pa lha mo thams cad kyi tshul 'dzin pa'i rdo rje 'chang chen po'o / /
don 'di nyid ni 'di'i 'og nas / /
shin tu dag pa kun gyi mchog /
gdod nas grol ba de bzhin gshegs / /
kun du bzang po kun bdag nyid / /
byang chub sems dpa' go cha mchog /
ces bya ba bshad pa yin no / /
rdo rje snyems tshul bdag po ni / /
zhes bya ba ni rdo rje sems dpa'i phyag rgya chen po dang /
lha mo rdo rje snyems ma ni rdo rje snyems tshul zhes bya'o / /
de'i bdag po yin pas na rdo rje snyems ma bdag po ste /
chos kyi dbyings thog ma dang tha ma med pa'i rang bzhin rdo rje 'chang chen po ni gang gi phyir gnyis su med pa'i ye shes kyi rgyu mthun pa ni rdo rje snyems tshul yin pa'i phyir ro / /
de yang thugs ni bcom ldan 'das 'dod chags chen po dang 'di'i lha mo zhes gsungs pas /
bye brag gi tshig gsungs pa'i phyir dang /
yang /
dngos grub chen po kun gyi mchog / /
dbang phyug chen po phyag rgya'i mchog /
rdo rje'i dbang bskur cher bstod pa / /
rdo rje snyems tshul bdag po'i bdag /
ces kyang gsungs pa yin no / /
bdag ces bya ba ni yang dag par rdzogs pa'i sangs rgyas la sogs pa'i dngos po rnams rgyun dmigs su med pa'i thugs rje chen po'i rang bzhin bcom ldan 'das rdo rje sems dpa' yin pas bdag po ste /
bskyed pa'i rgyu zhes bya ba'i tha tshig go / /
sems dang zhes bya ba ni sems can thams cad kyi rgyud la yod pa'i sems dang sems las byung ba'o / /
rang bzhin gyis 'od gsal ba ni dge ba'i khams bsags pa yin pas na sems zhes bya'o / /
de yang /
bsam gyis mi khyab rgya cher zab / /
dngos grub kun gyi mi 'gyur ba de / /
kun du khyab cing dri ma med / /
byang chub sems snyoms brtan pa dag /
ces gsungs pa yin no / /
'di rtogs par bya ba'i phyir man ngag gsungs pa ni sems dpa' zhes bya ba la sogs pa yin te sems can thams cad kyi rgyud la yod pa'i sems de nyid rang bzhin gyis dag par rtog pas rnam par rtog pa thams cad kyis bskyod par mi nus pa la ni sems dpa' zhes bya ste /
sems ni brtan pas sems dpar bshad / /
ces gsungs pa yin no / /
rnam par rtog pa thams cad kyis mi phyed pa'i sems dpar gyur pa de nyid rnam par g.yeng ba thams cad dang bral bas ting nge 'dzin mchog ces bya ste ting nge 'dzin gyi dam pa'o / /
de yang de mnyam par bzhag pas ting nge 'dzin zhes gsungs pa yin te /
de bzhin nyid kyi rnam par sems rtse gcig pa'i tshul gyis ting nge 'dzin thams cad las mchog tu gyur pa'i phyir ro / /
rdo rje zhes bya ba ni chos bdag med pa'i ting nge 'dzin gyi rang bzhin de nyid zla ba'i dkyil 'khor gyi rnam par zla ba'i dkyil 'khor las rdo rje rdo rjer nges pa las sems dpa'i rdo rjer gyur pa'i sems de ni rnam par rtog pa thams cad dang bral bas /
ting nge 'dzin gyi mchog rdo rje zhes bya ste /
nges pa las ni rdo rjer 'gyur / /
zhes gsungs pa'i phyir dang /
rdo rje zhes bya ba ni sems dpar byin gyis brlab pa las byung ba'i bcom ldan 'das dpal rdo rje sems dpa' la bya ste /
tshig gi phyogs gcig smos pa'i tshul gyis tshig gi spyi sdud de dper na 'jig ces smos pas 'jig rten ston pa dang 'dra'o / /
mchog chen zhes bya ba la /
mchog kyang yin la chen po yang yin pas mchog chen te dam tshig chen po'i sems dpa' ni nga yin no zhes chos kyi dbyings kyi nga rgyal byed pa'o / /
kun du bzang po'i spyod pa mchog /
ces bya ba la kun du bzang po ni bshad zin to / /
de'i spyod pa ni lha chen po la sogs pa'i gzugs thams cad du yang dag par ston pas sems can gyi don mdzad pa'o / /
de mchog tu gyur pas na /
kun du bzang po'i spyod pa mchog /
ces bya ste /
de yang gang gi phyir /
snying stobs rdul dang mun pas kyang / /
gang phyir sems can don mdzad pas / /
des na 'di ni kun du bzang / /
byang chub spyod pa'i rjes bzhin 'jug /
ces gsungs pa yin no / /
bdud dang zhes bya ba ni sangs rgyas kyi byang chub la 'jug pa rnams la shin tu brtson pas bskyed par bya ba'i phyir bdud kyi sde sprul nas 'tshe bas bdud ces bya'o / /
bdud ni rab 'jomasas pa zhes bya ba ni rdo rje gnod sbyin gyi tshul gyis bdud thams cad za bar mdzad pas na /
bdud thams cad 'joms par mdzad pa'o / /
de yang sems nyid kho na bdud yin te /
sems nyid de bzhin gshegs pa yin / /
rang gi sems ni 'dul ba'i phyir / /
bdud nyid du ni rang gyur to / /
zhes gsungs pa dang /
yang ji lta ji ltar bcom ldan 'das 'dod pa rdo rje sems dpa' byang chub kyi snying por 'gro ba'i byang chub sems dpa' la bdud kyi gzugs kyis nye bar 'tshe bar byed pa de lta de ltar byang chub sems dpa'i sems byang chub chen por shin tu brtan par nye bar skye bar 'gyur ro / /
de ltar na mtshan bcu bdun po de dag ni dpal rdo rje sems dpa'i rdo rje'i rigs kyi yang dag pa'i yon tan ston par byed pa yin no / /
thams cad byang chub che zhes bya ba ni sangs rgyas thams cad gcig tu bsdus par gyur pa rnam par snang mdzad ni byang chub thams cad do / /
byang chub che zhes bya ba ni mi bskyod pa dang /
mi bskyod pa'i rigs ni nyan thos dang rang sangs rgyas kyi byang chub la ltos na byang chub kyang yin la chen po yang yin pas na byang chub chen po ste /
sangs rgyas zhes bya ba ni nam mkha' thams cad dang mnyam pa'i ye shes thugs su chud pas na sangs rgyas te bcom ldan 'das ni rin chen 'byung ldan gyi rigs dang bcas pa'o / /
sangs rgyas nyid skyes zhes bya ba ni sangs rgyas rnams kyi byang chub bdag nyid las 'khrungs pas na sangs rgyas nyid skyes te gzugs thams cad ston pa'i ye shes kyi sems can thams cad gdul bya'i spyod pa'i mchog mnga' ba ste /
bcom ldan 'das 'od dpag tu med pa'i 'khor dang bcas pa'o / /
mchog skyes pa zhes bya ba ni mchog las skyes pas na mchog las skyes pa ste /
rang bzhin gyis 'od gsal ba'i rnam par thar pa'i sgo brtson 'grus kyi pha rol tu phyin pa'i rang bzhin can gyi mchog de las 'khrungs pa don yod par grub pa'i rigs dang bcas pa'i ngo bo'o / /
de yang ji ltar na bcom ldan 'das mngon par rdzogs pa'i byang chub dang sangs rgyas yin zhe na /
rang sems so sor rtogs pa las / /
byang chub sems mchog rdo rje nyid / /
de yid de nyid sangs rgyas nyid / /
gang la byin rlabs mchog grub pa / /
zhes gsungs pa yin no / /
de ltar na mtshan lnga po dag gis ni de bzhin gshegs pa'i rigs kyi yon tan ston par byed pa yin no / /
rdo rje hUM mdzad ces bya ba ni /
u tiSh+Tha sa ma ya kro d+ha /
ni suM b+ha dz+wa la badzra hUM zhes bya bas rdo rje me ltar 'bar ba /
rdo rje hUM mdzad du sprul pa'i snying po yin la /
sprul pa yang khro bo yin par bshad do / /
yi ge hUM zhes bya ba ni 'jig rten gsum po la sogs pa 'dul ba'i snying po mtshan gnyis po 'di dag ni rdo rje rigs kyi sgo nas brjod pa yin no / /
'jig rten dbang phyug ces bya ba ni /
ji ltar pad+ma dmar po 'di / /
zhes bya ba la sngar gsungs pa yin te mtshan 'di ni pad+ma rigs kyi sgo nas brjod pa yin no / /
nor bu rab gsol zhes bya ba ni nor bu'i rigs kyi sngags kyi sgo nas so / /
'dod chags chen po zhes bya ba ni gzugs thams cad ston pas sems can thams cad sbyin pa la chags pas 'dod chags chen po'o / /
de yang /
dngos grub kun la rjes chags pas / /
'dod chags chen po bcom ldan 'das / /
rdo rje sems dpa'i dpal rgyal 'di / /
dmar zhing sna tshogs 'od 'bar ba / /
zhes gsungs pa yin no / /
bde chen nyid ces bya ba ni bde ba yang yin la chen po yang yin pas na bde ba chen po ste /
sangs rgyas rnams kyang zag pa med cing thog ma dang tha ma med pa'i bde ba dang yid bde ba ni bde ba chen po ste /
de'i ngo bo nyid yin pas na bde chen nyid do / /
'di nyid ni /
dngos grub kun gyi mi 'gyur bde / /
bde ba chen po zhes bshad do / /
zhes 'og nas bshad pa yin no / /
'dod dang zhes bya ba ni 'dod par bya ba nyid yin pas na 'dod pa ste /
mngon par 'dod pa'i zhes bya ba'i tha tshig go / /
de yang byang chub kyi mtshan nyid can gyi rdo rje sems dpa' dang /
byang chub kyi sems bsgom pa ni 'dod pa'i yon tan no / /
thar pa zhes bya ba ni ji skad du bshad pa'i bde ba chen po de'i ngo bo nyid gyur pa dang mthar thug pa'o / /
de yang ji ltar bcom ldan 'das 'dod pa dang thar pa yin zhe na /
dngos grub kun la rjes chags pas / /
'dod chags chen po bcom ldan 'das / /
dngos grub kun gyi mi 'gyur bde / /
bde ba chen po zhes bshad do / /
zhes gsungs pa yin no / /
nor che ba zhes bya ba ni nam mkha' dang mnyam pa'i ye shes kyi 'jig rten dang 'jig rten las 'das pa'i rin po che thams cad kyi 'byung gnas yin pas na nor che ba'o / /
dus gsum zhes bya ba ni 'das pa dang ma 'ongs pa dang da ltar byung ba rnams kyi sems dang sems las byung ba'i ngo bo yin pas na dus gsum mo / /
srid gsum zhes bya ba ni 'dod pa'i srid pa dang /
gzugs kyi srid pa dang /
gzugs med pa'i srid pa ni srid pa gsum mo / /
de yang mtha' yas pa na 'jig rten gsum 'dul bas srid gsum yin no zhes gsungs pa yin pas srid pa gsum gyis 'dul ba rnams kyi phyir bcom ldan 'das srid pa gsum gyi ngo bor ston cing bzhugs pas na srid pa gsum zhes bshad pa yin no / /
mtshan gsum po de dag gis kyang dpal rdo rje sems dpa'i rigs su ston par shes pa yin no / /
mchog gsum zhes bya ba ni rgyal bar byed pa dang /
sbrang rtsir byed pa dang /
don thams cad grub par byed pa la mchog gsum zhes bya'o / /
'jig rten gsum mchog ces bya ba ni de rnams kyi ming gi khyad par la 'jig rten gsum zhes bya ste /
'jig rten mchog gsum gyi byin gyis brlabs zhes gsungs pa'i phyir ro / /
khams gsum pa zhes bya ba ni 'dod pa dang gzugs dang gzugs med pa'i khams su sprul pas na khams gsum pa zhes bya'o / /
brtan dang zhes bya ba ni ri'i rgyal po ri rab la sogs pa dngos po thams cad 'byung ba'i tshul gyis gnas pas na brtan pa zhes bya'o / /
de yang /
sems can bsod nams cher mthong bas / /
brtan pa kun nyid nga yin no / /
zhes 'og nas bshad pa yin no / /
rang 'byung zhes bya ba ni rdzogs pa'i sangs rgyas la sogs pa dngos po thams cad 'byung ba'i rgyur gyur pas na rang 'byung ba ste chos kyi dbyings thog ma dang tha ma med pa'o / /
gsal zhes bya ba ni thams cad kyi so so rang gis rig pa'i ngo bo chos kyi dbyings so / /
phra rab ces bya ba ni shin tu phra bas na shin tu phra ba ste chos kyi dbyings de nyid do / /
sbom pa dang zhes bya ba ni sku phyag rgya chen po la sogs pa nam mkha' khyab pas na sbom pa'o / /
bsags pa zhes bya ba ni de bzhin gshegs pa la sogs pa'i rigs rnams bsags shing bsdus pa'i ngo bo nyid yin pas so / /
rgyu ba zhes bya ba ni mngal nas skyes pa dang /
sgo nga las skyes pa dang /
rdzus te skyes pa dang /
drod gsher las skyes pa ste rang gi las kyi stobs las skyes pa ni rgyu ba zhes bya ba ste sems can sems dang ldan pa'o / /
bcom ldan 'das kyang chos nyid la dgongs nas de'i ngo bo nyid yin pas na de skad ces bya'o / /
de yang sems kyi 'du byed pas rgyu ba zhes 'og nas bshad pa'i phyir ro / /
rab mchog ces bya ba ni phul du byung ba ste /
'khor los sgyur ba la sogs pa'i gzugs rab mchog gis 'dul ba rnams la de'i gzugs su ston par mdzad pa'i phyir de skad ces bya'o / /
thob mdzad pa zhes bya ba ni rdo rje sems dpa' la sogs pa bsgom pa dang ldan pa rnams la de mngon sum du gyur par mdzad pas na thob pa'o / /
srid pa zhes bya ba ni dpal rdo rje sems dpa' la sogs pa thob par mdzad pa des mi gnas pa'i mya ngan las 'das pa'i mtshan nyid du srid pa shin tu grub par ni srid pa zhes bya'o / /
'khor ba zhes bya ba ni de 'dul ba'i sems can rnams rjes su gzung ba'i phyir 'gro ba rigs drug gi mtshan gyis bzhugs par mdzad pa dang chos nyid kyi tshul gyis 'khor ba zhes bya'o / /
sbyong mdzad pa zhes bya ba ni sangs rgyas la sogs pa'i tshul gyis sems can thams cad sbyong bar mdzad pas na sbyong mdzad pa'o / /
thog mtha' med pa zhes bya ba dang po'i thog ma ste skye ba'o / /
tha ma ni dus tshigs nges pa med pa'i mya ngan las 'das pa'o / /
gang la thog ma dang tha ma med pa de ni thog ma dang tha ma med pa ste /
chos kyi dbyings kyi rang bzhin no / /
thog ma tha ma can zhes bya ba ni chos kyi dbyings kyi rgyu mthun pa las byung ba'i rdo rje sems dpa'i sku nas brtsams te /
dum bu bzhi pa las bshad pa'i 'phags pa nam mkha'i snying po'i rang bzhin ras ris kyi dkyil 'khor las gsungs pa'i rin po che'i dril bu ma'i bar gyi lha thams cad kyi sku'i ngo bor gyur pas na thog ma can no / /
mdangs dmar ba zhes bya ba ni bltas pas mi ngoms pa'i sku mnga' bas kun gyi mngon par 'dod par bya ba yin pas na mdangs ldan no / /
dang po zhes bya ba ni bskal pa bzang po zhes bya ba la sogs pa'i thog mar gnas pas na dang po'i thog mar ro / /
thams cad yang dag gnas pa zhes bya ba ni sdud pa'i dkyil 'khor du rigs thams cad kyi gnas pa'i tshul gyis bzhugs pa na thams cad yang dag gnas pa'o / /
de la mchog gsum dang 'jig rten gsum mchog ces bya ba'i mtshan gnyis po 'di ni 'jig rten pa'i dkyil 'khor gyi sgo nas bstan pa yin no / /
khams gsum pa dang /
brtan pa dang /
rang 'byung dang /
gsal ba dang /
phra rab dang /
sbom po dang /
bsags pa dang /
rgyu ba dang /
rab mchog dang /
thob mdzad dang /
srid pa dang /
'khor ba dang /
sbyong mdzad dang /
thog mtha' med pa dang /
thog mtha' can dang /
mdangs ldan dang /
dang po dang /
thams cad yang dag gnas zhes bya ba mtshan bco brgyad po 'di dag ni bsdus pa'i dkyil 'khor gyi sgo nas gsungs pa yin no / /
snying po zhes bya ba ni phyag rgya chen po la sogs pa nges pa'i ye shes te de kho na yin la /
de ston par byed pa'i tshig la nye bar gdags pas snying po zhes bya ste /
de nyid gdags pas gsang chen po / /
snying po zhes ni rab tu bshad / /
ces bya ba gsungs pa'i phyir dang /
yang de nyid kho na nyid dang /
gsang ba'i snying po zhes gsungs pa'i phyir ro / /
phyag rgya zhes bya ba ni dam tshig dang /
chos dang /
las dang /
phyag rgya chen po la bya ste /
sems can gyi khams skur bstan par byed pa'am /
rgyas 'debs pa'i phyir de ni phyag rgya zhes bya'o / /
rnal 'byor zhes bya ba ni rnal 'byor dang rjes su rnal 'byor dang /
thams cad kyi rnal 'byor dang /
shin tu rnal 'byor gyi dbye bas rnam pa bzhi'o / /
de la de kho na nyid rnam pa lnga bsgoms pas bdag nyid rang lha'i ngo bo nyid du bskyed pa bsgom pa ni rnal 'byor zhes bya'o / /
ye shes sems dpa' bcug nas de dang lhan cig tu gyur par lhag par mos pa ni rjes su rnal 'byor zhes bya'o / /
rgyu ba dang mi rgyu ba thams cad kyi ngo bo nyid kyi rang bzhin du bdag nyid bsgom pa ni thams cad kyi rnal 'byor zhes bya'o / /
rnal 'byor dang rjes su rnal 'byor dang thams cad kyi rnal 'byor rnam par bsgoms pas sems rtse gcig tu gyur pa gang yin pa de ni shin tu rnal 'byor zhes bya'o / /
dam tshig ces bya ba ni mi 'da' ba'i don la ni dam tshig ces bya ba ste sku'i rang bzhin no / /
de yang sku'i gsang ba'i dbang du byas nas /
de bzhin gshegs pa kun gyis kyang / /
'da' ba ru ni mi mdzad pas / /
phyag rgya dam tshig ces grags te / /
yid kyi gzugs ni bstan phyir ro / /
zhes gsungs pa yin no / /
de nyid ces bya ba ni /
thog ma tha ma med sems pa / /
zhes bya ba la sogs pa gang yin pa de ni de kho na nyid do / /
bden pa zhes bya ba ni kun rdzob kyi bar gyi bden pa dang don dam pa'i bden pa dang /
'phags pa'i bden pa bzhi ni bden pa'o / /
mchod pa che zhes bya ba ni 'dod chags rdo rje ma la sogs pa rigs thams cad kyi mchod pa ni mchod pa chen po'o / /
de ltar mtshan bdun ni dpal rdo rje sems dpa'i ras ris kyi dkyil 'khor gyi sgo nas lha thams cad kyi rang bzhin ston pa yin par shes par bya'o / /
de bzhin gshegs pa zhes bya ba ni de bzhin gshegs pa'i ras ris kyi dkyil 'khor gyi rang bzhin no / /
dngos grub che zhes bya ba ni de bzhin gshegs pa'i ras ris kyi dkyil 'khor gyi dngos grub chen po'o / /
chos zhes bya ba ni chos kyi phyag rgya'i ngo bo nyid yin pas na chos so / /
las zhes bya ba ni /
las kyi phyag rgya'i ngo bo nyid yin pas na las so / /
mkhas pa chen po zhes bya ba ni de bzhin gshegs pa nyid la sogs pa yongs su shes pas mkhas pa chen po'o / /
dam pa'i chos zhes bya ba ni de bzhin gshegs pa'i dkyil 'khor chos kyi 'khor lo bskor ba'i tshul gyis bzhugs pa'i 'od dpag tu med pa'i tshul gang yin pa de ni dam pa'i chos so / /
las mchog ces bya ba ni de nyid du don yod par grub pa'i tshul gyis bzhugs pa gang yin pa de ni las mchog go / /
bdag ces bya ba ni de nyid las rin chen 'byung ldan gyi ngo bo bzhugs pa gang yin pa de ni bdag po'o / /
byang chub sems dpa' zhes bya ba ni de nyid du mi bskyod pa'i ngo bos bzhugs pa gang yin pa de ni byang chub kyi sems so / /
rab sbyong mdzad ces bya ba ni de bzhin gshegs pa'i dkyil 'khor de nyid du rnam par snang mdzad kyi ngo bos bzhugs pa gang yin pa de ni sangs rgyas thams cad bsdus pa'i tshul gyis sems can gyi khams thams cad sbyong bar mdzad pas na /
rab sbyong mdzad ces bya'o / /
la la las ni rab sad mdzad pas na rab sad mdzad ces bya ba yin par shes par bya'o / /
mtshan bcu po 'di dag ni de bzhin gshegs pa'i ras ris kyi dkyil 'khor gyi yon tan ston par byed pa yin no / /
rdo rje khro bo zhes bya ba ni rdo rje hUM mdzad la sogs pa'i phyag rgya chen po'i rang bzhin no / /
khro bo zhes bya ba ni khro bo'i rigs kyis nam mkha' thams cad khyab par mdzad pa'o / /
dus mtha' ltar 'bar zhes bya ba ni sreg pa'i bskal pa lta bu'i rdo rje 'bar bas khams gsum ma lus par bkang ste /
sems can gyi khams ma lus kun tu rmongs par mdzad pa ste /
de yang /
'jig pa'i bskal pa lta bu yi / /
rdo rje 'bar ba kun 'khrugs pas / /
lha la sogs pa'i srid gsum kun / /
skad cig gis ni kun rmongs mdzad / /
ces gsungs pa yin no / /
'dul ba po zhes bya ba ni yang slar gso ba'i rig pas lha la sogs pa sems can gyi khams thams cad blangs nas /
hrIHzhes bya bas bkug nas bcug la bcings te /
dbang du mdzad pas na 'dul ba po zhes bya'o / /
'dul mdzad chen po zhes bya ba ni 'dis dbang phyug chen po la sogs pa 'dul bar mdzad pas na 'dul mdzad chen po ste /
gang gi phyir bcom ldan 'das rdo rje 'dzin pa chen po rdo rje rigs kyi rang bzhin gyis dbang phyug chen po la sogs pa byang chub chen po rab tu 'jog par mdzad pas na 'dul ba yang yin la chen po yang yin pas na 'dul mdzad chen po'o / /
gdug pa'i mchog ces bya ba ni sems can thams cad la nye bar 'tshe zhing gnod par byed pa'i sems dang ldan pa ni gdug pa'i yid ces bya ste /
de rnams la 'jigs pa bskyed par bya ba'i phyir shin tu gdug pa ston pas na gdug pa'i mchog ste /
gdug pa rnams las kyang gdug pa zhes bya ba'i tha tshig go / /
drag po zhes bya ba ni gdug pa de rnams nyid gdul bar bya ba'i phyir rdo rje drag po'i skur ston pas na drag po'o / /
drag po nyid ces bya ba ni rdo rje mkha' 'gro ma'i tshogs sprul nas drag po thams cad za bar mdzad pas na drag po nyid do / /
za mdzad ces bya ba ni khro bo stobs po ches gdug pa'i tshogs rnams za bar mdzad pas na za mdzad do / /
mtshan dgu po 'di dag ni rdo rje rigs kyi gsang ba'i ras ris kyi dkyil 'khor gyi sgo nas bstod pa yin no / /
thams cad dag pa zhes bya ba ni phyag rgya chen po'i rang bzhin no / /
pad+ma chen po zhes bya ba ni pad+ma'i dam tshig gi phyag rgya'o / /
shes rab thabs dang zhes bya ba ni shes rab kyis bskyed pa'i thabs ni shes rab thabs te /
sems can thams cad 'dul ba'i phyir khro gnyer can la sogs pa lha mo'i tshogs kyi dbus na bzhugs pa'i 'jig rten dbang phyug gi sku'o / /
tshul chen zhes bya ba ni gzugs thams cad kun du ston pas sems can gyi khams thams cad rnam par sbyong bar mdzad pas na tshul chen po'o / /
'dod chags dag pa zhes bya ba ni /
ji ltar pad+ma dmar po 'di / /
tshon gyi nyes pas mi gos pa / /
de bzhin dag pa'i khams gsum pa / /
gnas kyi nyes pas mi gos so / /
zhes bya ba ni pad+ma 'dab ma phyed pa'i rnal 'byor rdo rje chos kyi bsgom pas 'dod chags dag pa'o / /
ting nge 'dzin mchog ces bya ba ni chos thams cad rang bzhin gyis rnam par dag pa'o zhes bya bar sems rtse gcig pa gang yin pa de ni ting nge 'dzin mchog ste dam pa'o / /
sna tshogs chags pa zhes bya ba ni sna tshogs chags pa ste sems can thams cad 'dul ba la zhe na pa'o / /
dbang phyug che zhes bya ba ni dbang phyug chen pos 'dul ba rnams la de'i gzugs 'dzin par mdzad pas na dbang phyug chen po'o / /
mtshan brgyad po 'di dag ni pad+ma'i rigs kyi ras ris kyi dkyil 'khor gyi sgo nas bstod pa'o / /
nam mkha' zhes bya ba ni /
nam mkha' dang mnyam pa'i ye shes mnga' bas na nam mkha'o / /
mtha' yas zhes bya ba ni nam mkha' dang nye bar ye shes rgyu mthun pa las byung bar gyur pa'i rin po che'i rigs kyi ngo bo'i sku dang gsung dang thugs rdo rje nam mkha'i khams thams cad na rtag tu bzhugs pa la /
mtha' yas pa'i sgrar bshad do / /
rtag pa zhes bya ba ni rtag pa dang mi 'gyur ba ni rtag pa'o / /
don zhes bya ba ni don du gnyer bas na don te /
sems can rnams kyi don du gnyer ba yin no zhes ston pa yin te /
'di ni bcom ldan 'das nam mkha' mdzod kyi ngo bo nyid du ston pa yin no / /
'byung po thams cad ces bya ba ni 'byung bas na 'byung po ste /
sems can dang sems can ma yin pa'i ngo bo'o / /
gnas chen po zhes bya ba ni nam mkha' thams cad la gnas pa'i dang po'i gzhal yas khang gi ngo bo nyid du gyur pas na gnas chen po'o / /
'byor pa zhes bya ba ni dbang bskur ba'i lha'i ngo bo nyid du gyur pa'o / /
dpal zhes bya ba ni gter gyi lha mo'i rang bzhin du gyur pa'o / /
gtso bo zhes bya ba ni rgyal mtshan mchog gi lha mo'i ngo bo nyid du gyur pas thams cad du spong ba'o / /
rgyal zhes bya ba ni lha mo chen mo'i bdag por gyur pa'i ngo bo nyid kyis mdzes shing gsal bas na rgyal po'o / /
bsam pa thams cad rdzogs mdzad pa / /
zhes bya ba ni dbang bskur ba la sogs pa'i ngo bo nyid kyis sems can thams cad kyi mngon par 'dod pa'i dngos grub stsol bas na thams cad rdzogs par mdzad pa'o / /
mtshan bcu gcig po 'di dag ni rin po che'i rigs kyi ras ris kyi dkyil 'khor gyi sgo nas bstod pa yin no / /
phyag 'tshal khyod la phyag 'tshal lo / /
phyag 'tshal 'dud cing phyag 'tshal lo / /
zhes bya ba yang dang yang du phyag 'tshal 'dud pa ni lhag par gus pa'i khyad par ston pa yin no / /
dad pas khyed la bdag brten bgyid / /
ces bya ba ni khyed mngon sum du bya ste zhes bya ba ni rtag pa kho nar bsgom par bgyi'o zhes bya ba'i tha tshig go / /
rdo rje sems dpa' zhes bya ba ni de bzhin du ro gcig pa ste /
de yang /
thog ma tha ma med cing rtag /
mi zad mnyam pa med mi 'gyur / /
sems dpa' rdo rje che rang bzhin / /
sems dpa' rdo rje zhes bshad do / /
zhes 'og nas bshad pa yin no / /
dang po zhes bya ba ni da ltar byung ba'i dus ngo bo nyid kyis rtag pa bzhugs pa yin pas na dang po'i zhes sngar bshad pa yin no / /
mtshan gnyis po 'di ni thams cad du dpal rdo rje sems dpa'i ngo bo nyid yin no zhes ston pa yin no / /
bdag grub mdzad do zhes bya ba ni slob dpon gsol ba 'debs pa'o / /
da ni gang zhig ces bya ba la sogs pas mtshan brgya rtsa brgyad pas bstod pa'i phan yon gsungs pa yin no / /
nyin re zhes bya ba ni re re zhing ngo / /
nang par zhes bya ba ni snga dro'i thun tshigs dang po ste /
bzlas brjod dang bsgom pa'i sngon du zhes bya ba'i tha tshig go / /
rjod byed na zhes bya ba ni 'don par byed na'o / /
ji ltar zhe na /
chos kyi tshig gi lan cig ni / /
zhes bya ba smos te /
rnga sgra ltar zab pa'i dbyangs ni chos kyi tshig go / /
chos kyi tshig des 'don cing rjod par byed pa gang yin pa de la ci zhig tu 'gyur zhe na /
dngos grub shin tu myur bar 'gyur / /
zhes bya ba gsungs te /
rnal 'byor pa dngos grub gang zhig sgrub pa la 'jug par 'gyur ba de 'dir mtshan brgya rtsa brgyad pa'i mthus ring por mi thogs par myur du 'grub par 'gyur ba'o / /
gal te 'dir grub mi 'dod na / /
zhes bya ba ni gal te rnal 'byor pa gang la la zhig bzlas brjod dang bsgom pa'i tshe 'di la dngos grub gang zhig don du gnyer na /
dang po ste nyin re zhing snga dro dang /
nyi ma phyed dang /
phyi dro'i dus gsum du ji skad du bshad pa'i mtshan brgya rtsa brgyad pas bcom ldan 'das la bstod par bya'o / /
bstod na rnal 'byor pa de cir 'gyur zhe na /
sdig pa kun las myur du grol / /
zhes bya ba gsungs te /
sgrib pa thams cad dang bral bar 'gyur ro / /
de ltar sdig pa thams cad las nges par grol ba'i phyir 'chi ba'i dus byas nas sangs rgyas kyi zhing yongs su dag par skye bar 'gyur ro / /
de nas der skyes nas rdo rje 'chang chen po'i dngos grub 'grub par 'gyur ro / /
lan cig phyir brjod tsam gyis kyang / /
rtag tu sdug bsngal thams cad sel / /
zhes bya ba ni go bar zad do / /
dngos grub thams cad ni dpal rdo rje sems dpa' la sogs pa'i dngos grub thams cad la mtshan brgya rtsa brgyad pa 'dis skal ba bzang por byed de 'dis dngos grub thams cad 'grub par 'gyur ro zhes ston pa yin no / /
dpal gyi phun sum tshogs pa ni phyag rgya la sogs pa'i 'byor pa'o / /
de 'phel bar byed pa ni 'di gong nas gong du rgyas par byed pa'o / /
dngos grub kyang yin la thams cad kyang yin pas dngos grub thams cad do / /
phyag rgya chen po la sogs pa rdzogs pa'o / /
de'i don yod pa ni 'bras bu yod pa bskyed pa'i rgyur gyur pa'o / /
yon tan gyi rgyu yin pas na yon tan no / /
mtshan brgya rtsa brgyad dam pa ni / /
zhes bya ba ni gsang ba dam pa skye bo thams cad kyi thun mong du gyur pa'o / /
de nas zhes bya ba la sogs pa la de ltar bcom ldan 'das la mtshan brgya rtsa brgyad pa 'dis yang dag par bstod nas /
des phyis 'dod chags rdo rje ma dang /
kI li kI li ma dang /
rdo rje dran ma dang /
rdo rje snyems ma'i mchod pa'i phyag rgya rab tu dga' ba zhes bya ba gus pas yang dag par mchod la /
yang glu ma dang rol mo'i mchod pa 'og nas bshad pa'i mtshan nyid can gyis bcom ldan 'das bde ba chen po rdo rje sems dpa' la mchod par bya'o / /
de nas ci zhig bya zhe na /
rang gi phyag rgya zhes bya ba la sogs pa gsungs te /
rang gi phyag rgyas grub nas snying po 'dis rdo rje blang bar bya'o zhes bya bar sbyor ro / /
de ltar bcom ldan 'das yang dag par mchod pas dpal rdo rje sems dpa'i sbyor bas phyag rgya chen po ji lta ba bzhin du bcing bar bya'o / /
de ltar na phyag rgya'i dngos grub thams cad 'grub par 'gyur ro / /
de nas rnam par rgyal ba'i bum pa'i chus dbang bskur ba'i rjes thogs nyid la de bzhin gshegs pa thams cad kyi sku'i mchog /
mtshan nyid 'og nas bshad pas bdag nyid dbang bskur la /
sangs rgyas thams cad kyi rin po che'i cod pan rin po che las byas pa lugs ma'am brkos pa'am byas pa'am bris pas dbang bskur bar bya'o / /
phyag byas nas zhes bya ba ni thams cad la sbyar ba'o / /
rang gi rdo rje blangs zhes bya ba ni dpal rdo rje sems dpa'i dang po'i rdo rje sems dpa' gang yin pa de ni rnal 'byor pa 'di'i rang gi rdo rje yin no / /
'di skad ston te /
dang po'i rdo rje dril bu dang bcas pa blang bar bya'o zhes bya ba'i tha tshig go / /
de la zhes bya ba la sogs pa ni go bar zad do / /
de nas kyang ni ci 'dod par / /
zhes bya ba ni de ltar bdag nyid 'jug pa la sogs pa'i go cha rjes su spyad nas /
dus phyis bdag byin gyis brlab pa la sogs pa bya ste /
ji ltar spro bas gang zhig 'dod pa'ang grub nas cho ga'i mchog dpal rdo rje sems dpa'i phyag rgya chen po bsgoms pa bsgrubs nas /
rdo rje gar gyi mchod pas yang dag par mchod nas rab tu grub par 'gyur ro zhes bya ba ni 'dod chags rdo rje la sogs pa'i mchod pa rnam pa bcu gnyis ni rdo rje gar gyi mchod pa ste /
rdo rje gar gyi mchod pa des bcom ldan 'das rdo rje sems dpa'i 'khor dang bcas pa la /
mchod pa byas nas yang dag par rdzogs par 'gyur ba ste /
dkyil 'khor gyi dngos grub 'grub par 'gyur ro zhes bya ba'i tha tshig go / /
de nas brtsams te zhes bya ba ni /
dkyil 'khor bsgrubs pa nas nye bar bzung ste /
rdo rje bdag ni rdo rje sku'i / /
rdo rje kun gyi gsang mchog 'dzin / /
zhes bya ba nas /
rdo rje kun gyi rigs lnga'i rang bzhin can gyi sangs rgyas dang byang chub sems dpa' rnams so / /
de rnams kyi gsang ba bzang po ni gsang ba mchog ste /
dpal rdo rje sems dpa'i sku dang gsung dang thugs rdo rje'o / /
de 'dzin pas na /
rdo rje kun gyi gsang mchog 'dzin / /
zhes bya ste /
dpal rdo rje sems dpa'i sku dang gsung dang thugs rdo rje'i dngos grub mnyam par 'grub pa de'i bdag nyid kyis 'dzin par byed do zhes bya ba'i tha tshig go / /
ji ltar zhe na /
rdo rje thams cad ces bya ba la sogs pa gsungs te /
gang phyir dkyil 'khor de grub pas / /
rdo rje thams cad 'dzin slob dpon / /
zhes bya ba rdo rje sems dpa'i slob dpon dpal rdo rje sems dpa' sku dang gsung dang thugs rdo rje dngos grub thams cad 'grub par 'gyur ro / /
rdo rje sems dpa'i dngos grub chen po grub pa ni /
rdo rje sems dpa'i dngos grub che / /
zhes bya'o / /
phyag rgya che kun ni lha mo'i rang bzhin te /
de rnams kyi bdag ni rigs kyi bdag po ste /
rdo rje sems dpa' zhes bya ba'i tha tshig go / /
de nyid kyis na dbang phyug ste /
gtso bo'o / /
thams cad mkhyen pa zhes bya ba ni de bzhin gshegs pa dang /
de bzhin gshegs pa'i rigs dang /
'jig rten dbang phyug dang /
de'i rigs kyi ngo bo nyid yin pas thams cad mkhyen pa'o / /
rdo rje zhes bya ba ni rdo rje rigs kyi bdag po dang /
de'i rigs kyi ngo bo nyid kyis thams cad du song ba'i phyir rdo rje che'o / /
thams cad mkhyen pa yang yin la rdo rje chen po yang yin pas na thams cad mkhyen pa'i rdo rje che'o / /
las rnams thams cad ces bya ba ni nor bu'i rigs dang las kyi rigs gnyis kyi dkyil 'khor gyi las gang yin pa de ni las rnams thams cad de /
de rdzogs par byed nus par 'gyur ro / /
rtog pa dang zhes bya ba ni dus thams cad du'o / /
zil gyis gnon par mi nus pas na mi tshugs pa'o / /
lha dang bcas pa'i 'jig rten gyis kyang gsad par mi nus pas na mi gsod pa'o / /
'jig rten dang 'jig rten las 'das pa'i las thams cad byed pas na kun byed do / /
rgyu de nyid kyis na gdul bya rnams la rdo rje sems dpa' la sogs pa'i dngos grub thams cad stsol bar 'gyur ro / /
sems can thams cad kyi bdag por gyur pas na rgyal chen no / /
de nyid kyis na tshar gcod pa dang /
phan 'dogs pa yin no / /
rdo rje sems dpa' la sogs pa'i lha thams cad sgom pa po ni rjes su chags pa'o / /
de nyid ni rnal 'byor thams cad kyi mchog tu gyur pas thams cad mchog go / /
rdo rje sems dpa' la sogs pa ye shes kyi rdo rje sems dpa' la sogs pa'i dngos po thams cad rtog pas na kun rig go / /
rigs thams cad kyi gzhir gyur pas na thams cad gnas so / /
'jig rten dang 'jig rten las 'das pa'i gzugs dang /
sgra dang /
dri dang /
ro dang /
reg bya ni 'dod pa thams cad do / /
de rnams la rab tu spyod pa ni bdag por 'gyur ba'o / /
don 'di nyid bshad pa ni /
phun tshogs kun gyi dbang phyug che / /
zhes bya ba yin no / /
lhag ma ni go bar zad do / /
tshe 'di nyid la 'grub par 'gyur / /
zhes bya ba ni de ltar dkyil 'khor sprul pas 'grub pa'i rnal 'byor pa ni lus de nyid kyis bla na med pa yang dag par rdzogs pa'i byang chub rtogs par gyur pa ni grub pa'o / /
ci'i phyir 'di rang nyid dkyil 'khor du 'jug pas de lta bu'i yon tan gyi khyad par thob par 'gyur zhe na /
'di ltar zhes bya ba smos te /
ni zhes bya ba ni gang gi phyir zhes bya ba'i don to / /
gang gi phyir bshad ma thag pa'i sgrub pa'i cho ga'i rnam pas bsam pa dag pa ste sems dag par gyur pas rang nyid dgyes nas de'i bdag po'i rdo rje slob dpon du 'gyur ba'o / /
dad par gyur pas kyang zhes bya ba ni dad pa ni sems dang ba ste /
ma dad pa ni dri ma dang bral bas dad par 'gyur ba ste /
dad par gyur pa des kyang ngo / /
ji ltar na dad par 'gyur ba yin zhe na /
de kho na nyid ces bya ba smos te /
de kho na nyid kyis rdo rje bzung ba dang /
chos kyi dril bu dkrol ba dang /
dam tshig gi phyag rgya chen por byin gyis brlabs pa ni de kho na nyid de /
des dad par gyur pa ste /
rdo rje sems dpa'i sku dang gsung dang thugs rdo rje la sgrib pa med pa'i sems nye bar skye bar 'gyur ro zhes bya ba'i tha tshig go / /
dgyes pa ni thugs rangs pa'o / /
rang nyid ni rang bdag nyid de /
sgrub pa po de'i bdag por rdo rje sems dpa' slob dpon du gyur nas dkyil 'khor du 'jug par mdzad pa de'i phyir dkyil 'khor bsgrubs pas ji skad bshad pa'i dngos grub 'grub par 'gyur ro / /
bde ba chen po ni rdo rje sems dpa'i lha mo'i dkyil 'khor ro / /
des rdo rje sems dpas byin gyis brlabs pa'i slob dpon ni /
bde ba chen po'i rdo rje slob dpon no / /
de'i byin gyis brlabs pa'i rdo rje sems dpa'i sku dang gsung dang thugs su bskyed pa ste /
de don du 'jug pa la sogs pa'i cho ga rgyas pa ni rdo rje sems dpa'i lha mo'i dkyil 'khor du 'jug pa la sogs pa'i bya ba'i rgyud de de ston par byed pa'i rgyud rdzogs so // //
de ltar slob dpon las kyi cho ga gsungs nas /
da ni de nas zhes bya ba la sogs pas slob ma 'jug pa la sogs pa'i cho ga rgyas pa gsungs pa yin no / /
de nas zhes bya ba'i sgra ni de ma thag pa'i don ston pa'i tshig yin no / /
bcom ldan 'das rdo rje sems dpar byin gyis brlabs pa'i slob ma ni rdo rje slob ma ste /
de rnams kyi cho ga rgyas pa ni 'jug pa la sogs pa'i bya ba'i rgyun te /
de ston par byed pa'i rgyud rjes su bshad par bya'o zhes bya ba ni bstan par bya'o zhes bcom ldan 'das rdo rje sems dpas gsungs so / /
rdo rje mchod yon bskor bcings pas / /
zhes bya ba ni rdo rje sems dpa'i rnal 'byor chen po dang /
ji lta ba bzhin du ldan pa'i phyag 'tshal ba la sogs pa sngon du 'gro bas ji skad du bshad pa'i mtshan nyid can gyis rdo rje mchod yon gyi phyag rgya rang gi snying ga'i phyogs su bskor la me tog gi phreng ba dang ldan par bcings te /
lhag par mos pa'i khyad par phul du byung bas bzhin gyi pad+ma g.yos pa ni bsams pa bzhin g.yos pa ste /
des bcom ldan 'das la mgo bos yang dag par phyag byas pa ni mgo bos yang dag par phyag byas pa'o / /
dngos grub thams cad sgrub byed yin / /
zhes bya ste /
rnal 'byor pa'i dngos grub kun skyed par byed pa yin no / /
rnal 'byor ba gnas gang du gnas nas bcom ldan 'das la phyag bya zhe na /
dkyil 'khor zhugs nas zhes bya ba'i tha tshig gsungs te /
nang gi dkyil 'khor bcom ldan 'das rdo rje sems dpa'i lha mo'i dkyil 'khor du zhugs nas zhes bya ba'i tha tshig go / /
de ci zhig bya zhe na /
bde ba chen po zhes brjod cing / /
zhes bya ba gsungs so / /
ci zhig byed cing de skad ces brjod ce na /
bskor ba lan gsum byed bzhin du / /
zhes bya ba gsungs te /
nang gi dkyil 'khor la bskor ba lan gsum du byed cing zhes bya ba'i tha tshig go / /
'dod chags chen po bde ba che / /
'gro ba kun la grub par mdzod / /
ces bya ba la sogs pa ni go bar zad do / /
'khor lo bshad do zhes bya bar sbyar ro / /
de khyad par du byed pa ni gnas ni zhes bya ba la sogs pa smos pa yin te /
de bzhin gshegs pa dang /
rdo rje pad+ma dang /
nor bu'i rigs dang /
'jig rten pa'i gzhal yas khang thams cad kyi gzhir gyur pas na gnas so / /
dngos grub mtha' yas ni nam mkha' thams cad la rtag tu bzhugs pa'i rdo rje sems dpa' la sogs pa'i sku dang gsung dang thugs rdo rje bskyed pa gang yin pa de'i mtha' ni sngar bshad pa'i tshul gyis mthar thug par mi nus pas na mtha' med pa'o / /
bshad do zhes bya ba ni bshad mtha' gzhung des rab tu bstan pa'o / /
nam mkha' phyogs su ma lus pa ni phyogs bcu'i nam mkha'o / /
de la rab tu gnas shing gzhir bya ba gang yin pa de la de skad ces bya'o / /
mnyam pa med pa'i bde ba ni de bzhin gshegs pa'i gnyis su med pa'i ye shes so / /
de'i rdo rje dang po'i rdo rje dang /
rin po che dang pad+ma dang /
sna tshogs rdo rje'o / /
de rnams kyi gsang ba ni 'khor lo de ste /
de rnams kyis legs par sbyar ba'i phyir ro / /
dang po zhes bya ba'i sgra ni bshad zin to / /
bde ba yang yin la mchog kyang yin pas na bde ba'i mchog yin te /
dngos grub thams cad mi 'gyur ba'i bde ba'o / /
mchog kyang yin la dang po'i bde ba yang yin pas na mchog dang po'i skyes bu ste /
rdo rje 'chang chen po'o / /
de'i 'khor lo'o / /
yang 'di'i don brjod par bya ste /
bdag bsrung ba dang /
bgegs gzhom pa la sogs pa byas la bsang gtor bya ba'i phyir spos chab kyis bkang ba'i snod la rdo rje gnod sbyin yongs su bzlas la lha'i khang pa'i sgor bzhag la mchod yon dang /
mchod pa rnam pa lngas ji lta ba bzhin du mngon par bzla'o / /
mchod chen thams cad dgug pa dang / /
bdag la byin rlabs sogs grub pas / /
rtag tu rdo rje dril 'chang zhing / /
dngos grub mchog ni bsgrub par bya / /
lugs ma'am yang na brkos pa'am / /
byas pa'am ni bris pa yi / /
dang po'i 'khor lo bzhag nas ni / /
der ni lhar yang rab tu 'grub / /
yi ge hUM zlos shing dang po'i rdo rje phyag rgya bcings la /
a nu rA ga ya mi zhes brjod nas sa la bzhag ste /
bcom ldan 'das yum gyi dkyil 'khor sprul la /
de nyid rang gi snying gar bzhag na dkyil 'khor der rab tu zhugs par 'gyur ro / /
de nas gal te 'byor pa yod na me tog la sogs pa'i dkyil 'khor mchod la /
oM sarba ta thA ga ta kA ya wA ka tsit+ta pra Na me na badzra ban+d+ha naM ka ro mi zhes bya ba dang phyogs thams cad nas yan lag lngas bcom ldan 'das 'khor dang bcas pa la phyag byas la /
phyag bzhi sngon du 'gro bas sdom pa bzung la /
sdig pa dral ba'i bar gyi cho ga rnams rjes su spyad par bya'o / /
de nas rang gi snying ga'i zla ba la gnas pa'i dang po'i rdo rje'i dbus su yi ge hUM mngon par yid kyis bris la /
de nyid yid la zlos shing chos thams cad bdag med par bsgom par bya'o / /
de nas rang bzhin gyis 'od gsal zhing /
nam mkha' dang mnyam pa'i sems yi ge hUM dbyangs kyi yi ge bcu drug gis bskor ba zla ba'i dkyil 'khor du gyur pa bsam par bya'o / /
de'i steng du yang hUM ka nas k+Sha'i bar du gsal ba'i yi ge skar ma lta bu las zla ba'i dkyil 'khor gnyis pa bsams /
yang zla ba'i dkyil 'khor gnyis pa hUM dang bcas pa las dang po'i rdo rje /
rdo rje'i dbus su yang hUM bsams la badzra hUM zhes zlos shing rdo rje ni bdag go zhes rdo rje'i nga rgyal du bsgoms nas /
rdo rje las rdo rje sems dpa' dang bcas pa'i lha mo'i dkyil 'khor gyi 'jig rten gyi khams thams cad du rdul phra rab dang mnyam pa spros la /
des sems can gyi khams thams cad rdo rje 'chang chen por rtogs par byas nas /
rdo rje 'chang chen por byas nas de rdo rje der yid kyis gzhug par bya'o / /
de nas rdo rje de badzra satwa haM zhes zlos shing sems dpar byin gyis brlabs pa'i sbyor bas rdo rje sems dpar bdag nyid bsams la /
rdo rje khu tshur gyis rdo rje dril bu blangs la lag pa g.yas pas dang po'i rdo rje bsnyems pa dang bcas pas gsor la /
yang badzra satwa haM zhes brjod do / /
de nas ma hA sa ma ya satwa haM zhes bya ba ni spyi'i sngags brjod par bya'o / /
de nas dang po'i rdo rje ji lta ba bzhin du bcings la sa ma yA haM zhes brjod par bya'o / /
de nyid kyi snying ga dang dpral ba dang lkog ma dang /
spyi bor byin gyis brlabs la sa ma ya satwa a d+hi tiSh+Tha swa maM zhes brjod do / /
de nas sems dpa'i skyil mo krung bcas nas /
lus ni drang por gzhag byas la / /
rdo rje bsnyems ma 'chang byed cing / /
bsgyings dang bcas pas rdo rje gsor / /
sku dang gsung thugs rdo rje yis / /
rdo rje sems dpar rang nyid 'gyur / /
zhes bya ba 'dis ni bcom ldan 'das kyi phyag rgya chen po'o / /
de ltar phyag rgya chen po bcings nas /
rang gi snying ga'i zla ba'i dkyil 'khor nam mkha'i khams thams cad dang mnyam par 'jug pa'i tshul tsam du yid kyis zhugs la /
snga ma bzhin du dang po'i rdo rje der lha mo'i dkyil 'khor sprul la dngos grub kyi rdo rje brtul zhugs blang ba'i bar gyis rang gi 'jug pa'i cho ga byas la /
dkyil 'khor de rang gi lus la thim par bsams nas rang gi lus kyi lha thams cad kyi gnas su hrIHlas sna tshogs pad+ma'i gdan bsams la gzhi'i lus la /
dpal rdo rje sems dpa'i phyag rgya chen po bcings la /
rang gi gnas su 'dug la mdun du nam mkha'i phyogs su hUM A zhes bya ba sna tshogs pad+ma'i steng du dang po'i rdo rje kha dog dmar po bskyed la /
de'i dbus su hUM bsams la /
hUM badzra haM zhes zlos shing rdo rje'i nga rgyal du bsgoms nas hUM badzra satwa haM zhes brjod la rdo rje de rdo rje sems dpa'i bdag nyid bsgom par bya'o / /
de bzhin du rdo rje dril bu'i phyag rgya chen po bcings la gzhi'i lus la rang gi gnas nas yid kyis badzra g+haN+Ta ho A zhes yid la zlos shing mdun gyi nam mkha'i phyogs su sna tshogs pad+ma'i steng du rdo rje dril bu bskyed par bya'o / /
rdo rje dril bu'i dbus su badzra g+haN+Ta ho /
zhes zlos shing bsams la /
badzra g+haN+Ta ho /
zhes zlos shing rdo rje dril bu'i nga rgyal du rnam par bsgoms la /
badzra g+haN+Ta ho /
badzra g+haN+Ta ho\u0f85haM zhes zlos shing rdo rje dril bu ma'i gzugs su bsgom par bya'o / /
de nas rdo rje lcags kyu ma la sogs pa'i las kyi phyag rgyas bcom ldan 'das 'khor dang bcas pa dgug pa dang /
gzhug pa dang /
bcing ba dang /
dbang du bya ba'o / /
de nas dang po'i rdo rje bcings la hUM dr-i sh+ya zhes bya bas bcom ldan 'das blta bar bya'o / /
de bzhin du rdo rje dril bu ma'i phyag rgya bcings la /
badzra g+haN+Ta hoHdr-i sh+ya zhes bya bas rdo rje dril bu ma blta bar bya'o / /
de nas gsang ba'i lcags kyu ma bcings la /
hUM zlos shing bcom ldan 'das 'khor dang bcas pa rang gi lus la gnas shing ji lta ba bzhin du gzhug par bya'o / /
de nas dang po'i rdo rje bcings la sa ma ya s+t+waM zhes zlos shing 'od zer dmar po 'bar ba'i 'od kyi dkyil 'khor bskyed la /
dzaHhUM baM hoH sa ma ya s+t+waM ho aM /
oM su ra ta s+t+waM /
a nu rA ga ya mi zhes lan gsum zlos shing bcom ldan 'das bsgrub par bya'o / /
de bzhin du rdo rje dril bu ma'i dam tshig gi phyag rgya bcings la /
sa ma ya s+t+waM zhes zlos shing 'od zer dmar po 'bar ba'i 'od kyi dkyil 'khor bskyed la /
dzaHhUM baM hoH /
sa ma ya s+t+waM haM badzra g+haN+Te ho /
zhes lan gsum zlos shing bcom ldan 'das ma bsgrub par bya'o / /
de nas dpal rdo rje sems dpa' la sogs pa dang chos dang las dang phyag rgya chen po rnams kyis rgyas btab la /
dzaHhUM baM hoH /
zhes brjod de bsdu ba'i phyag rgya bcings la yid kyis legs so zhes bya ba'i sbyor bas rang gi lus dang 'dod chags rdo rje ma la sogs pa'i sku la de bzhin gshegs pa thams cad bcug la /
rang gi dam tshig gi phyag rgya rnams kyis de bzhin du bsgrub par bya'o / /
de nas chos dang las dang phyag rgya chen pos de bzhin du de bzhin gshegs pa thams cad rgyas btab la /
dang po'i rdo rje bcings nas badzra satwa a d+hi tiSh+Tha swa maM zhes bya bas rang gi snying gar rdo rje bsam mo / /
de nyid kyi dpral ba'i gnas su badzra rat+na /
a d+hi tiSh+Tha swa maM zhes rin po che /
de nyid kyi lkog ma'i phyogs su badzra d+harma a d+hi tiSh+Tha swa maM zhes pad+ma /
de nyid kyi spyi bor badzra kar+m+ma a d+hi tiSh+Tha swa maM zhes bya bas sna tshogs rdo rje bsams mo / /
de nas yi ge brgya pas brtan par byas la /
sangs rgyas lnga'i cod pan gyis dbang bskur ba'i phyag rgyas dbang bskur la /
de bzhin du yi ge gnyis kyi go chas bdag nyid bgo bar bya'o / /
de nas rdo rje'i dbang bskur ba dang /
bdag po'i dbang bskur ba blangs la /
ming gi dbang bskur ba blang bar bya'o / /
de nas dngos grub kyi rdo rje brtul zhugs blangs la /
'dod chags rdo rje ma la sogs pa phyag rgya'i mchod pa bcu gnyis kyis bdag nyid mchod la mchod pa de rnams rang gi gnas su gzhag par bya'o / /
de nas phyag rgya chen po bcings la de kho na nyid kyis rdo rje gzung zhing chos kyi dril bu dkrol la /
dam tshig gi phyag rgya bcings la /
hUM zhes lan gsum brjod par bya'o / /
de nas dril bu dkrol zhing dam tshig gsum gyi glu'i mchod pa bya'o / /
de nas dang po'i rdo rje nam mkha'i phyogs su ji skad du bshad pa la dang po'i gzhal yas khang bskyed la lha thams cad kyi gnas su hrIHlas sna tshogs pad+ma'i gdan bsam par bya'o / /
de'i rjes la /
de nas gzhal yas khang nyams dga' / /
nam mkha' kun la rab tu gnas / /
zhes bya ba nas brtsams te dang po'i sbyor ba dang /
dkyil 'khor gyi rgyal po mchog dang /
las kyi rgyal po mchog bsgoms nas /
sgo phye ba la yang bsdu bar bya'o / /
de nas rdo rje sems dpa' yi / /
phyag rgya chen po sgom byed cing / /
ming brgya rtsa brgyad dam pa 'di / /
lan cig rab tu brjod par bya / /
de nas gsang ba'i lcags kyu ma dang / /
spyan drang ba'i sngags kyis bcom ldan 'das 'khor dang bcas pa'i dkyil 'khor du bcug la rdo rje gnod sbyin la sogs pas bgegs bsal ba la sogs pa byas la /
rdo rje khu tshur gyis dkyil 'khor gyi sgo rnams bcad de /
rdo rje bsrung bas bsrung ba thams cad yang dag par bsrungs la /
hUM zhes bya bas bcom ldan 'das rdo rje sems dpa' 'khor dang bcas pa la mchod yon phul la /
dam tshig gi phyag rgya rnams kyis bcom ldan 'das 'khor dang bcas pa bsgrub par bya'o / /
de nas chos dang /
las dang /
phyag rgya chen pos rgyas btab la /
dbang bskur ba'i phyag rgyas dbang bskur nas mchod yon phul la /
mchod pa rnam pa lnga dang 'dod chags rdo rje ma la sogs pa phyag rgya'i mchod pa bcu gnyis kyis yang dag par mchod par bya'o / /
de nas rnam par dag pa'i sgeg pa'i rdo rje mas phyag byas la /
phyag bzhi byas nas yang phyag rgya chen po bcings te /
oM badzra At+ma ko\u0f85haM /
oM swa b+hA ba shud+d+ho\u0f85haM /
oM sarba sa mo\u0f85haM /
zhes bya ba'i snying po zlos shing don rnam par bsgoms la /
bdag ni rang nyid dpal rdo rje sems dpa'i lha mo'i dkyil 'khor gyi ngo bo nyid yin no zhes brjod par bya'o / /
de nas /
dngos grub chen po kun gyi mchog /
dbang phyug che nyid dbang phyug che / /
'dod chags chen po bde ba che / /
rdo rje sems dpar bdag gyur cig /
ces brjod la rang gi snying gar rdo rje'i dbus su yi ge hUM yid kyis bris te /
rdo rje'i dam tshig gam /
rab tu dga' ba'i tshig zlos shing lha mo'i dkyil 'khor gyi ngo bo nyid du bsgom par bya'o / /
de ltar dang po byin gyis brlabs pa lan cig byas nas gang gi tshe mnyam par ma bzhag pa'i sbyor bas gnas par 'dod pa de'i tshe /
badzra sa twa hUM zhes bya bas rdo rje sems dpa'i gnas su rdo rje sems dpa' yid kyis bzhag la /
de ltar dang po'i rdo rjer bdag nyid byin gyis brlabs la gnas te /
bya ba thams cad byas nas yang zhugs te hUM zlos shing gsang ba'i lcags kyu mas bcom ldan 'das rang gi lus la bcug la mtshan brgya rtsa brgyad pas bstod de /
mchod pa bcu gnyis kyis mchod nas phyag kyang byas la /
de bzhin du bsgom par bya'o / /
sgom pas dub par gyur na yang mtshan brgya rtsa brgyad pas bstod nas mchod pa rnam pa lnga dang /
'dod chags rdo rje ma la sogs pa'i mchod pa yang byas nas yang rnam par dag pa'i sgeg pa'i dga' ba'i rdo rje dang phyag rgya bzhis phyag byas la bcom ldan 'das 'khor dang bcas pa ji lta ba bzhin du gshegs su gsol lo / /
de ltar nyin re zhing zla ba gcig gam /
drug gam lo gcig gi bar du nyin re dkyil 'khor thams cad mngon sum du mthong bar gyur pa de srid kyi bar du bya'o / /
de nas nyin re'am zla ba re'am /
lo re zhing dkyil 'khor bri bar bya'o / /
de la dang por sa sbyang ba dang /
sa yongs su gzung ba'i cho ga rjes su spyad la /
dang pos rdo rjes de bzhin du dkyil 'khor sprul la /
phyag bya ba la sogs pa sngon du 'gro bas /
sdom pa bzung la rnal 'byor chen po dang /
gzhal yas khang dang gdan rnams bskyed nas /
dkyil 'khor gyi dbus su sems dpa'i skyil mo krung du 'dug la /
deng dus bdag tshe 'bras bu yod / /
ces bya ba la sogs pas bdag nyid spro ba bskyed par bya'o / /
de nas yan lag thams cad kyis phyag byas la spos snod lag na thogs te /
ma lus phyogs na bzhugs pa yi / /
zhes bya ba la sogs pas sangs rgyas thams cad spyan drang bar bya'o / /
de nas yan lag thams cad kyis phyag byas la /
dang po'i sbyor ba la sogs pa'i ting nge 'dzin gsum rnam par bsgoms shing snga ma bzhin du cho ga thams cad rjes su spyad la /
hUM zhes zlos shing phyag rgya chen po bcings la dkyil 'khor chen po bsgom par bya'o / /
de nas dkyil 'khor chen po bri bar bya ba'i phyir bcom ldan khyod la gsol ba ni zhes bya ba la sogs pa de bzhin gshegs pa thams cad kyis bdag nyid la gsol ba btab par bsam mo / /
de nas langs la de bzhin gshegs pa thams cad kyi zhabs la phyag byas nas de bzhin gshegs pa thams cad kyis nam mkha' gang bar bsams te /
bdag ni rang nyid rdo rje can / /
zhes bya ba la sogs pa tshigs su bcad pa dang /
hUM zhes brjod par bya'o / /
de nas dang po'i rdo rje'i hUM badzrod tiSh+Tha maN+Da la ut+pA da ya mi zhes zlos shing dkyil 'khor bteg la /
nam mkha'i phyogs su yid kyis bteg nas yang dang pos rdo rje dang hUM zhes bya bas snying ga dang lkog ma dang dpral ba dang spyi bor bdag nyid byin gyis brlabs la phyag rgya chen po bcing bar bya'o / /
de nas badzra dr-iSh+Ta ma Ta zhes bya ba mig gnyis su dgod la /
phyag rgya la gnas de bzhin langs / /
kun du rnam par bltas nas ni / /
hUM zhes bya ba zlos byed cing / /
bsgyings pa'i tshul gyis yongs su bskor / /
de nas cho ga thams cad rjes su spyad la slob ma thams cad lhag par gnas pa dang /
lha lhag par gnas pa byas nas nyi ma 'char ba'i dus su /
gsang ba'i dkyil 'khor du sngar bshad pa'i cho gas thig gdab par bya'o / /
de nas yi ge hriHlas mig g.yon pa dang g.yas pa gnyis su nyi ma dang zla ba bskyed la khro bo'i lta bas kun nas blta zhing sgo rnams bya'o / /
de ltar thig gdab pa'i cho ga byas nas tshon dgye bar bya'o / /
re zhig dang por oM badzra tsi tra sa ma ya hUM zhes bya bas tshon rtsi thams cad la re zhig lan bdun bdun bzla bar bya'o / /
de nas rdo rje nyi ma'i khro bo'i phyag rgya dang /
hi zhes bya bas sbar bar bya'o / /
de nas dang po'i rdo rje'i yi ge hUM zlos shing dbang ldan gyi phyogs nas brtsams te /
g.yas nas bskor ba'i rim gyis tshon rtsi thams cad dgye ba ni dang po rtsom pa'i tshe nas byas nas phyis ni ci bder bya'o / /
rim pa ni 'di yin te /
dmar po dang ljang gu dang /
sngon po dang ser po dang /
dkar po ni thams cad kyi nang du bya'o / /
dkyil 'khor dbus su sna tshogs pad+ma sdong bu dang bcas par dpal rdo rje sems dpa' lugs ma'am /
'bur du brkos pa'am /
bris pa /
'dzum bcas zla ba'i mdog can la / /
'od zer dmar po 'bar ba'i 'od / /
sangs rgyas kun gyi dbang bskur sogs / /
rgyan dang na bza' sna tshogs ldan / /
zhes bya ba /
oM su ra ta s+t+waM zhes zlos shing /
sems dpa'i skyil mo krung gis rdo rje snyems tshul du bzhugs pa dgod par bya'o / /
de'i shar gyi char rdo rje yid las byung ba'i gnas su 'dod chags rdo rje ma sku mdog dmar mo g.yon pa'i rdo rje khu tshur gyis gzhu bsnams shing g.yas pas mda' gsor ba la brtson pa g.yas logs su rdo rje kI li kI la'i gnas su rdo rje kI li kI la ya sku mdog dkar ljang phyag gnyis kyis dang po'i rdo rje 'khyud de bzhugs pa /
rgyab tu rdo rje dran ma'i gnas su lha mo dran ma /
sngon mo phyag g.yon chu srin gyi rgyal mtshan bsnams pa /
phyag g.yas ji ltar mdzes par bzhugs pa'o / /
bcom ldan 'das kyi g.yon logs su rdo rje snyems ma'i gnas su 'dod pa ma'i dbang phyug ma sku mdog sngo ba rdo rje khu tshur gnyis kyis rdo rje rtse lnga pa gnyis bsnams te gnyis ka dkur brten par bzhugs pa'o / /
'di rnams dgod pa'i sngags ni dzaHbadzra dr-iSh+Ta sa ma ya ke ma Ta /
hUM badzra kI li kI la ya hUM /
baM badzri Ni sma ra ta /
ho badzra kA me shwa ri twaM /
nang gi dkyil 'khor de nyid kyi me'i mtshams su rab tu dga' ba ma sku mdog dmar ba /
bden bral gyi mtshams su shin tu dga' ma pa la sha'i mdog ltar dkar ba /
rlung gi mtshams su spyan ma sku mdog sngo ba /
dbang ldan gyi mtshams su dpal mo chen mo gser gyi mdog can 'di rnams ni me tog dang /
bdug spos dang /
mar me chen po dang /
dri spyi bor thal mo sbyar te 'jug pa'o / /
lha mo rdo rje rgyal mo 'di rnams kyi sngags bshad pa ni he badzra ra ti /
ma hA ra ti /
oM badzra lo tsa na ni ma sha ri bi badzra ho / /
phyi'i dkyil 'khor gyi me'i mtshams su sgeg mo sku mdog dmar ba /
rdo rje khu tshur gyis rdo rje rtse mo lnga pa bsnams nas /
dku gnyis su brten te bzhugs pa /
bden bral gyi mtshams su bzhad ma pa la sha'i mdog ltar dkar ba /
phyag gnyis kyis so'i phreng ba gnyis bsnams nas bzhad par ston pa /
rlung gi mtshams su glu ma sku mdog sngo ba pi wang len pa la brtson pa'o / /
dbang ldan gyi mtshams su gar ma sku mdog ser ba rdo rje rtse gsum pas mtshan pa phyag gnyis na bsnams te gar mdzad pa'o / /
de la 'di rnams kyi snying po ni he ra ti badzra bi lA sa ni tra Ta /
be ba ga te badzra hA se ha ha /
he ra hi badzra gI te /
gI te gI te /
he ra ti badzra nr-i t+ye /
be ba be ba /
de nas phyi dang nang du bcas pa'i shar sgo gnyis su rdo rje lcags kyu ma sku mdog dmar ba rdo rje lcags kyus rdo rje 'chang chen po la sogs pa'i lha rnams dgug par mdzad pa /
lho phyogs kyi sgo gnyis su rdo rje zhags pa rnams pa la sha ltar dkar ba /
rdo rje zhags pas gzhug par mdzad pa'o / /
nub phyogs kyi sgo gnyis rdo rje lcags sgrog ma /
sku mdog sngo ba lcags sgrog gis 'ching bar mdzad pa'o / /
byang phyogs kyi sgo gnyis su rdo rje dril bu ma sku mdog ser ba phyag g.yas pas rdo rje dril bu dkrol ba phyag g.yon pas stan la snyems pa bri'o / /
de nas 'di rnams kyi snying po ni 'di yin te /
badzra aM ku shu dzaH /
badzra pA sha hUM /
badzra shriM kha le baM /
badzra g+haN+Te hoH /
de la dpal rdo rje sems dpa' ni 'dzum pa dang bcas shing dga' ba chen pos gzigs pa ste /
'dod chags rdo rje ma dang rab tu dga' ma dang sgeg mo dang /
lcags kyu ma rnams kyis sgeg cing 'dzum pa dang bcas pas rnam par g.yo zhing zur gyis blta ba la spyan ras gzigs pa kI li kI la dang /
shin tu dga' ma dang /
bzhad ma dang /
zhags pa ma 'dzum zhing mig mi 'dzums pa la longs spyod par mdzad pa /
rdo rje dran ma dang /
spyan dang /
glu ma dang /
lcags sgrog ma'i snyems ma dang bcas pa la mchog tu bzhad pas spyan g.yon du gzigs pa /
rdo rje 'dod pa'i dbang phyug ma dang /
dpal chen mo dang /
gar ma dang /
dril bu ma rnams kyis rnam par sgeg pa'i 'dzum zhing rab tu 'dud pa dang ldan pa la gzigs par mdzad pa'o / /
'di dag thams cad kyang sna tshogs pad+ma la sems dpa'i skyil mo krung gis bzhugs pa /
dgod cing bde ba'i gzugs can no / /
shar phyogs na bzhugs pa rnams ni /
mi bskyod pa'i cod pan gyi dbang bskur la /
lho phyogs pa rnams ni rin chen 'byung ldan cod pan gyis so / /
nub phyogs pa rnams ni 'od dpag tu med pa'i cod pan gyis so / /
byang phyogs pa rnams ni don yod grub pa'i cod pan gyis dbang bskur ba bri bar bya'o / /
de ltar dkyil 'khor bris shing bkod nas sgo dbye ba dang /
bsdu ba ji lta ba bzhin du byas la /
mtshan brgya rtsa brgyad pas bcom ldan 'das la bstod pa /
rdo rje can gyi spyan sngar ni / /
sems dpa'i skyil krung gis 'dug ste / /
bde chen rdo rje can rab mchog /
bdag po lan cig yang dag dgug /
he ma hA su kha badzra a mo g+ha sa ma ya ma nu pA la ya /
pra bud+d+ha su ra ta s+t+waM /
a nu rak+to me b+ha wa /
su to Sh+yo me b+ha wa /
su dr-i D+ho me b+ha wa /
su po Sh+yo me b+ha wa /
b+h+ha ga wAn /
a d+hi ni da na satwa sarba sid+d+him+me pra ya ts+tsha /
e Sha s+t+waM a kr-i sha pra be sha ya sa ma ye ra ba taM ba shi ka ro mi /
i mer mu dra man+d+ra pA de dzaHhUM baM hoHde la bde ba chen po rdo rje che / /
rdo rje mchog ma ni rdo rje gsang ba'i lcags kyu ma'o / /
de nas rdo rje gnod sbyin gyis bgegs bsal ba la sogs pa byas nas rdo rje khu tshur gyi dkyil 'khor gyi sgo thams cad la rdo rje bsrung ba'i dam tshig gi phyag rgyas /
lha thams cad legs par bsrungs nas bcom ldan 'das 'khor dang bcas pa la hUM zhes bya bas mchod yon phul la hUM dr-i sh+ya dzaHhUM baM hoH sa ma ya s+t+waM /
sa ma ya s+t+waM /
oM su ra ta s+t+waM /
a nu rA gA mi hUM /
zhes lan gsum zlos shing dang po'i rdo rje bcings la dpal rdo rje sems dpa' bsgrub par bya'o / /
de nas rdo rje 'dod chags ma'i rdo rje dam tshig gi phyag rgya bcings la /
dzaHbadzra dr-iSh+Ta dzaHhUM baM hoH sa ma ya s+t+waM /
sa ma ya s+t+waM /
a haM /
badzra badzra dr-iSh+Tha sa ma ya ke maT /
ces lan gsum brjod la /
'dod chags rdo rje ma bsgrub par bya'o / /
de bzhin du rdo rje dril bu'i dam tshig gi phyag rgya bcings la /
badzra g+haN+Te hoH dr-i sh+ya dzaHhUM baM hoH sa ma ya s+t+waM /
sa ma ya s+t+waM /
oM badzra g+haN+Te hoH /
zhes lan gsum bzlas pa la rdo rje dril bu ma bsgrub par bya'o / /
yang gsang ba'i lcags kyu ma bcings la /
a nu rA ga ya mi hUM zhes bya ba dang /
bcom ldan 'das 'khor dang bcas pa bsgrub par bya'o / /
yang gsang ba'i rdo rje lcags kyu ma 'dod chags rdo rje ma la sogs pa la bstan par bya'o / /
de nas dpal rdo rje sems dpa' la sogs pa la chos dang /
las dang /
phyag rgya chen po rnams kyis rgyas gdab par bya'o / /
de nas dbang bskur ba'i phyag rgyas dbang bskur bar bya'o / /
de nas mchod yon phul la bum pa gang ba la sogs pas yang dag par mchod de /
rdo rje gnod sbyin bzlas pa'i gos dang yang sgo srung bzlas pa'i gos kyis gdong g.yogs la gos sna tshogs bgos shing me tog gi phreng ba btags pa dang /
kha dri zhim por byas la /
phyag bzhi byas nas sdig pa bshags pa dang /
bsod nams la rjes su yi rang ba dang /
de bzhin gshegs pa thams cad la chos kyi 'khor lo bskor bar bskul ba dang /
yongs su mya ngan las mi 'da' bar gsol ba btab nas sdom pa gzung bar bya'o / /
de nas phyi rol na gnas pa'i bum pa'i chu la dpal rdo rje sems dpa' yongs su bzlas pas bdag nyid dbang bskur la badzra badzra zhes zlos shing rdo rje shugs kyis dkyil 'khor du zhugs shing /
dkyil 'khor gyi rdo rje glu 'di phyag rgya dang bcas pas blang bar bya'o / /
rjes su chags pa thams cad kyi / /
yid kyi bde ba dam pa yi / /
rdo rje sems dpa' bskyed pa'o / /
rab tu dga' ba'i 'gro rnams la / /
bde ba chen po brtan zhing mthong / /
thog ma'i grub pa myur mdzod cig /
oM ma hA su kha badzra sid+d+hi /
badzra satwa sid+d+h+ya dzaHhUM baM hoHsid+d+hi sa ma ya sid+d+hi hUM /
zhes bya ba ni rdo rje'i glu'o / /
de la phyag rgya 'di yin te /
rdo rje gar gyi sbyor ba yis / /
spyi bor thal sbyar me tog bcas / /
phyag rgya kun gyi rnal 'byor che //
dkyil 'khor dam par 'jug par bya'o / /
sgo srung gi lha mo rnams kyi snying po yang de bzhin du bzlas par bya'o / /
de nas 'di'i mtshan nyid brjod par bya ste /
ba dan gsum pa rtse gsum bcas / /
bsgyings bcas mtha' sogs las grol bas / /
glog 'gyu ltar gdeg mdun du bskor / /
de ni rdo rje gar zhes bshad / /
thal mo khong stong me tog gi phreng ba dang bcas pa spyi bor gzhug par bya'o / /
de nas 'di skad ces brjod do / /
ma hA ra ta su dr-i D+ha /
su dr-i sh+ya su kha su satwa a sid+d+h+ya mi /
rnam sgeg dga' ba'i rdo rje ni / /
rnam par 'gyur bas sgeg bcas pa / /
bzhin ras pad+ma kha phye bas / /
bzhugs gnas mgon la phyag bya'o / /
oM pa ra ma su kha sha ya su la li ta /
bi lA s+ya na ma sti /
na ma mi /
b+ha ga wAn+taM dzaHhUM baM hoH hi hi hi hi pra tIts+tsha ku su mAny+dza li nA tha zhes brjod par bya'o / /
de la 'di'i rnam par sgeg pa'i dga' ba'i rdo rje ste /
rdo rje gar gyi mchod pa dang bcas pa'i 'dzum pa'i mig dang phyag bya bas rdo rje sems dpa' dang /
de bzhin gshegs pa thams cad rjes su mnyes par bya'o zhes bya ba'i bsam pas phyag rgya'o / /
de nas dkyil 'khor bskor ba lan gsum byas la bcom ldan 'das kyi spyan sngar 'dug la /
mchod pa chen po bde ba che / /
rdo rje chen po nor che ba / /
ye shes chen po las che ba / /
rdo rje sems bdag deng grub mdzod / /
ces bya ba de kho na nyid brjod par bya'o / /
de nas dzaHhUM baM hoH pra sid+d+ha maM zhes bya ba 'di brjod par bya'o / /
de nas rdo rje chu 'thungs la g.yon pa'i khro bo'i khu tshur gyis sems ma'i rdo rje phye la hUM AH zhes lan brgya rtsa brgyad zlos shing bdag nyid la dbab par bya'o / /
de nas me tog dor bar bya'o / /
oM pa ra ma su kha sha ya zhes bya ba la sogs pa phyag bya ba'i glu dang zlos shing 'jug pa'i phyag rgya nyid phab la bsgyings pa dang bcas pas mdzub mo dang mthe chung gi rtse mo mtha' nas dgrol ba ni me tog dor ba'i phyag rgya'o / /
de nas phreng ba de blangs la 'dis rang gi mgo la bcing bar bya'o / /
deng khyod ces bya ba la sogs pa nas oM ma hA su kha badzra satwa a b+hi Shiny+tsa maM su ra ta s+t+waM zhes bya ba'i bar du brjod do / /
de nas snying po 'dis gdong g.yogs dgrol bar bya'o / /
oM badzra tsak+Shu ma hA su kha su ra ta s+t+waM /
de nas he badzra pA sh+ya zhes zlos shing /
rdo rje lcags kyu ma nas brtsams te /
rdo rje sems dpa'i bar gyi dkyil 'khor rnams kyi ngo bor bstan par bya'o / /
de nas 'jug pa'i phyag rgya bcings la /
tiSh+Tha badzra zhes bya ba la sogs pa 'dis rang gi snying gar dgrol bar bya'o / /
de nas rdo rje thal mo bskor bas shis par brjod pa'i tshul du rang gi snying gar bzhag la /
mtshan brgya rtsa brgyad pas bcom ldan 'das la bstod par bya'o / /
de nas 'dod chags rdo rje ma la sogs pa gsang ba'i mchod pa bzhi glu dang rol mo'i mchod pas bcom ldan 'das la yang dag par mchod par bya'o / /
de nas bdag nyid dpal rdo rje sems dpar bsams la dang po'i rdo rje dang badzra satwa zhes bya ba zlos shing bdag nyid rdo rje sems dpar byin gyis brlabs la 'dod chags rdo rje ma la sogs pa'i dam tshig gi phyag rgyas rang gi lus la gnas ji lta ba bzhin du /
bdag nyid dbang bskur ba la sogs pa gzengs bstod pa dang /
lung bstan pa'i bar gyi cho ga rnams rjes su spyad nas bdag la byin gyis brlab pa la sogs pa byas nas /
ji ltar mngon par 'dod pa'i bzlas brjod bya'o / /
de nas mchod pa thams cad kyis bcom ldan 'das la yang dag par mchod la phyir dbyung bar bya'o / /
de nas slob ma gzhug par 'dod na /
snga ma bzhin du cho ga thams cad rjes su spyad la /
rdo rje mchod yon bskor bcings la / /
snying nas bsam pa g.yos pa yis / /
mgo bos yang dag phyag byas la / /
dngos grub dam par rab grub byed / /
dkyil 'khor nyid du zhugs pas kyang / /
bskor ba lan gsum bya ba yin / /
bde ba chen po 'dod chags che / /
'gro ba kun kyang grub phyir bya / /
de nas mchod pa bzhi pa yis / /
bde ba che la yang dag mchod / /
de bzhin rdo rje dbang bskur la / /
slob ma bzung ste gzhug par bya / /
'dir cho ga thams cad dang por gzhug par bshad pa yin la /
'dir khyad par ni 'di ltar rdo rje mchod yon gyi phyag rgyas 'jug pa yin no / /
slob dpon gyi las kyi cho ga rdzogs so // //
de la bslab pa'i gzhi lnga yongs su gzung ba'i dge bsnyen nam /
dge sbyong ngam dge slong gi sdom pa yongs su bzung ba la rig pa'i sdom pa 'dzin du bcug ste /
des slob dpon la phyag byas nas zhes bya ba nas brtsams te /
sems can mya ngan 'das la dgod / /
ces bya ba'i bar gyi rim pas 'dzin du gzhug go / /
de nas slob dpon gyis slob ma byang chub tu sems bskyed du gzhug ste /
oM sarba ta thA ga ta pa ra ma ma hA bo d+hi tsit+ta ut+pA da ya mi a be sha sarba satwa d+hA tu pa ri tra na su khot+ta ma sid+d+hi ni mi t+taM a ta ga daM b+ha ba sa ma sid+d+hi ma hA sh+ya d+ya d+yi bat+t+ya yA a bad sarba da ma ma hA sid+d+hi ma hA hi shwa d+ya d+hi sid+d+hi yA ya tsa zhes bya ba'i sngags kyis bya ba'o / /
de nas de'i snying gar su ra te sa ma ya s+t+waM hi badzra sid+d+hi ya tha su khaM zhes bya ba dang /
de bzhin du rdo rje bskyed la /
de slob dpon gyis rdo rje sems dpa'i bshad pa'i sngags dang /
phyag rgyas byin gyis brlab par bya'o / /
de nas me tog la sogs pas mchod la yon gyi mchog blangs te /
slob dpon gyis phyi rol na gnas pa'i bum pa'i chus dbang bskur ba la /
dang po'i 'jug pa'i phyag rgya dang /
rdo rje shugs kyis rang gi dbang bskur ba'i cho gas dbang bskur bar bya'o / /
sgo bzhi las shar sgo nas rdo rje lcags kyu ma'i las kyi phyag rgyas dgug par bya'o / /
lho phyogs nas zhags pa'i las kyi phyag rgyas gzhug par bya'o / /
nub nas lcags sgrog mas bcing bar bya'o / /
byang nas dril bu ma'i las kyi phyag rgyas dbang du bya'o / /
de nas shar phyogs nas yang bcug la 'di skad ces brjod do / /
'dod chags bral 'dul 'jig rten la / /
chags bral gyis ni dag par 'gyur / /
'dod chags chen po bde ba che / /
rdo rje sems dpa' sbas pa yin / /
'dod chags bral 'dra'i sdig pa ni / /
gzhan dag ngo bo nyid kyis med / /
de bas kun dang chags bral bar / /
khyod ni nam yang ma byed cig /
de nas 'di skad ces brjod do / /
deng khyod de bzhin gshegs pa thams cad kyi rigs su zhugs kyis zhes bya ba ni dkyil 'khor bstan zhing dbab pa'i phyag rgya dgrol ba'i bar gyi cho ga sngar bshad pa bzhin du bya'o / /
de nas phyi'i dkyil 'khor gyi nang du shar sgor bltas pa'o / /
sna tshogs pad+ma la bris la /
slob ma dpal rdo rje sems dpar byin gyis brlabs la /
phyag rgya chen po pad+ma'i steng du gzhag ste /
dbang bskur ba nas phyag rgya bzhi byin gyis brlab pa'i bar gyi cho ga rgyas pa rnams bya ba ni sngar dpal rdo rje sems dpa'i cho ga las gsungs pa'i tshul du thams cad bya bar shes par bya'o / /
slob ma 'jug pa la sogs pa'i cho ga rgyas pa rdzogs so // //
de ltar slob dpon gyi las kyi cho ga dang /
slob ma 'jug pa la sogs pa'i cho ga rgyas pa bstan nas /
da ni dam tshig dang dbang bskur ba thob pa rnams la /
slob dpon gyi dngos grub kyi ye shes bslab par bya'o zhes bya ba'i don 'di bstan par bya ba'i phyir /
de nas zhes bya ba la sogs pa gsungs pa yin te /
de nas zhes bya ba ni 'das ma thag pa ston pa'o / /
de phyir zhes bya ba ni rgyu ste /
gang gi phyir sgrub pa med par gdul bya rnams kyis mngon par 'dod pa'i don grub par mi 'gyur bas na rgyu de'i phyir sgrub pa bshad par bya'o / /
sgrub pa de nyid dngos grub kyi rgyu yin pas na sgrub pa'o / /
sgrub pa de'i dngos grub khyad par ji lta bu yin zhe na /
shin tu rtag pa yin zhes gsungs te thog ma dang tha ma med pa dpal rdo rje sems dpa' la sogs pa mngon sum du byed pa'i rgyur gyur pa'i phyir shin tu rtag pa'i dngos grub ste /
dngos grub shin tu rtag pa de'i sgrub pa bshad pa'o zhes bya ba'i don to / /
srid pa 'dir zhes bya ba ni tshe 'di nyid la'o / /
gang gi phyir thob ces bya ba ni sgrub pa gang gis de thob par 'gyur ba'o / /
ci zhig thob ce na /
shin tu rtag pa'i dngos grub nyid / /
ces bya ba gsungs te /
dpal rdo rje sems dpa' nyid thob pa ni shin tu rtag pa'i dngos grub bo / /
ci'i phyir sgrub pa 'dis shin tu rtag pa'i dngos grub tshe 'di nyid la thob par 'gyur zhe na /
'di yis zhes bya ba la sogs pa gsungs te /
'og nas bshad pa'i sgrub pa 'dis so / /
byang chub sems dpa' ni zhes bya ba sgrub pa po srid par gnas shing zhes bya ba la 'dod pa dang /
gzugs dang gzugs med pa'i srid pa na gnas pa'o / /
srid pa spangs pa zhes bya ba 'dod pa'i srid pa la sogs pa spangs pa'o / /
dngos grub kun gyi dbang phyug che / /
zhes bya ba rdo rje sems dpa' la sogs pa'i dngos grub thams cad thob cing rdo rje sems dpa' la sogs pa'i dngos grub rdzogs pas na /
dngos grub kun gyi dbang phyug che / /
zhes bya'o / /
rtag tu sems can kun don byed / /
ces bya ba ni phyi ma'i mthar thug pa med par sems can gyi don mdzad pa'o / /
shes rab kyi pha rol tu phyin pa la sogs pa'i sbyor bas kyang tshe 'di nyid la srid pa la gnas shing srid pa spangs pa grub cing sems can gyi don rtag tu byed par 'gyur bas na sgrub pa 'di ci zhig bya zhes rtog na de'i phyir ji ltar 'di yis zhes bya ba la sogs pa gsungs te /
ji ltar grub pa 'dis tshe 'di nyid la srid par gnas shing srid pa spangs pa grub par gyur pa de /
de ltar shes rab kyi pha rol tu phyin pa'i tshul la sogs pas sgrub pa ni ma yin te /
gang gi phyir des bskal pa grangs med pa gsum gyis sangs rgyas nyid thob par bshad pa'i phyir ro / /
byang chub spyod pa zhes bya ba ni pha rol tu phyin pa bcu dang /
byang chub sems dpa'i sa bcu'i spyod pa'o / /
de la sogs pa gang yin pa de ni byang chub spyod pa la sogs te /
nyan thos dang rang sangs rgyas kyi sa thob par bya ba dang /
bsam pa dang /
bsgom pa'i rang bzhin can gyi gang yin pa de ni byang chub kyi spyod pa la sogs pa zhes bya'o / /
dge ba'i tshul ni gzhan gyis kyang / /
zhes bya ba ni 'jig rten pa'i dge ba'i spyod pas kyang ste /
de dag gis tshe 'di nyid la sangs rgyas thams cad la sogs pa'i dngos grub kyi mchog ste /
dam par gyur pa ji ltar 'dis thob par gyur pa de bzhin du de dag gis thob par mi 'gyur ro / /
tshul gzhan dag gis sangs rgyas nyid la sogs pa'i dngos grub tshe 'di nyid la grub pa dang /
sems can thams cad kyi don ci'i phyir mi byed ce na /
gdul bya min pa dang zhes bya ba la sogs pa gsungs te /
sangs rgyas nyid la sogs pa'i dngos grub bskyed pa'i bag chags med pas sangs rgyas dang ting nge 'dzin la sogs pa mthong ba lta bu'i skal ba med pa'i sems can gyi khams ni gdul bya ma yin pa'o / /
mtshams med pa la sogs pa'i las [(]gyi [,]kyi [)]lam dang ldan pa'i sems can gyi khams ni bsod nams med pa'o / /
de bas na gdul bya ma yin pa 'am /
bsod nams med pa'i rgyu'i tshul gzhan gyis sangs rgyas dang rdo rje 'chang la sogs pa mthong nas sems can gyi don bya bar mi nus shing /
tshe 'di nyid la sangs rgyas nyid la sogs pas sems can thams cad kyi don rdzogs par mi 'gyur ro / /
de bas rgyud chen las grub pas / /
zhes bya ba ni bskyed pa'o / /
ci zhig ce na /
sangs rgyas yang na rdo rje 'dzin / /
zhes bya ba gsungs te /
'og nas ji skad bshad pa'i sgrub pas grub cing sangs rgyas sam / /
rdo rje 'dzin pa thob pa'am /
thos pa 'am /
reg pas sam /
chos rtog pa'i bag chags bskyed pas 'gro ba'i don byed pa'i mthong ba la sogs pa rgyur gyur pas gdul bya rnams kyis phyag rgya chen po la sogs pa rdzogs par byed pa'i sems can gyi don byed pa yin no / /
tshad ji tsam zhig ce na /
nam mkha' dang mnyam pa zhes bya ba gsungs te /
'jig rten gyi khams kyi rdul phra rab dang mnyam pa'i bdag nyid kyi dngos po sangs rgyas nyid dang rdo rje 'chang nyid du bskyed pa rdzogs par byas pa ni sems can gyi don nam mkha' dang mnyam pa ste /
nam mkha' dang mnyam pa de mdzad pa'o / /
ji lta bu'i sangs rgyas dang byang chub sems dpa' dag sems can gyi don mdzad ce na /
srid pa'i nyes pa dri ma med / /
ces bya ba la sogs pa gsungs te /
'dod pa dang gzugs dang gzugs med pa'i srid pa'o / /
'dod pa'i 'dod chags la sogs pa ni srid pa'i nyes pa'o / /
de'i dri ma med pa ni dri ma de dang bral ba'o / /
'dod chags chen po bde ba che / /
zhes bya ba ni go bar zad do / /
nam mkha' mtha' yas pa zhes bya ba ni nam mkha' dang 'dra bar mtha' yas pas nam nam mkha' mtha' yas te /
de'i ngo bo nyid ni nam mkha' mtha' yas pa nyid do / /
nam mkha' mtha' yas pa nyid des nam mkha' mtha' yas ltar thams cad du song bas sangs rgyas dang rdo rje 'chang de rnams mi gnas pa'i mya ngan las 'das pa'i khams la bzhugs nas mya ngan las mi 'da' bar sems can gyi don mdzad pa'o / /
ji ltar nam mkha' dang mnyam par sems can thams cad kyi don mdzad ce na /
dkyil 'khor dag tu ma zhugs pa'am / /
zhes bya ba la sogs pa gsungs te /
gang gi phyir bsgrub pa 'dis sems can dkyil 'khor du ma zhugs pa dang /
bsod nams med pa dang /
le lo can yang 'grub par 'gyur ro / /
de bas na 'di'i nus pas sangs rgyas rdo rje 'dzin la sogs pa de rnams nam mkha' dang mnyam pa'i sems can thams cad kyi don mdzad do / /
su zhig gis de skad gsungs she na /
bcom ldan 'das don yod par grub pa rdo rje sems dpa' zhes bya ba gsungs so / /
de ltar slob dpon gyi sgrub pa bshad nas /
da ni rwa nas bzung ba'i tshul gyis bstan par bya ba'i phyir /
de nas zhes bya ba la sogs pa gsungs te /
don yod pa ni 'bras bu yod pa ste /
de nyid kyis na thogs pa med pa'o / /
myur ba ni ring por mi thogs pa'o / /
mchog ni bsgrub pa'i thabs gzhan las dam par gyur pa'o / /
de yang gang zhig yin zhe na /
bsgrub pa zhes bya ba ste /
'di sangs rgyas nyid dam rdo rje 'chang ba nyid sgrub pas na /
sgrub pa zhes bya'o / /
rjes su bshad pa zhes bya ba ni /
bshad par bya'o zhes bcom ldan 'das rdo rje sems dpar gsungs so / /
lugs ma'am zhes bya ba la sogs pa ni /
dpal rdo rje sems dpa'i sku gzugs bzo bo bzang po byed du gzhug pa'am /
rang nyid kyis byas pa'o / /
de nas yid dang rjes su mthun pa'i gnas su bzhag la bsgrub par bya'o / /
ji ltar bsgrub par bya zhe na /
nyin re zhes bya ba la sogs pa gsungs te /
nyi ma re re ni nyin re'o / /
bzlas pa dang bsgom pa'i dus kyi thog ma ni dang po'o / /
lan cig ni zhes bya ba ni lan cig gcig go / /
yul dang ldan gyur pa zhes bya ba ni /
dpal rdo rje sems dpa'i cha lugs dang rgyan gyis bdag nyid brgyan par gyur pa'o / /
de bzhin zhes bya ba ni rnam pa de lta bus dgug cing spyan drangs la /
mchod pa zhes bya ba gsang ba'i mchod pa bzhis yang dag par mchod do / /
gang gis yang dag par dgug par bya zhe na /
gsang ba mchog gis zhes bya ba gsungs te /
yi ge hUM zlos shing gsang ba'i lcags kyu dril bu dang bcas pas rang gi lus la gzhug par bya'o zhes bya ba'i tha tshig go / /
phyag rgya chen pos rang byin gyis brlab ces bya ba ni /
dpal rdo rje sems dpa'i phyag rgya chen po rab tu zhes bya ba /
shin tu byin gyis brlab pa ste / /
rdo rje sems dpar byas pa ni / /
phyag rgya chen por rab byin brlab / /
ces bya'o / /
rdo rje mig gis de bzhin blta / /
zhes bya ba ni /
ji ltar dpal rdo rje sems dpa' bskal pa bzang po'i thog mar /
rdo rje lta ba'i phyag rgyas gzigs shing /
yi ge hUM gi glu gsung zhing bzhugs pa de bzhin du rnal 'byor pas rdo rje mig gis blta bar bya'o / /
rdo rje bsnyems tshul bdag ces bya ba la /
rdo rje bsnyems tshul ni /
rdo rje sems dpa'i phyag rgya chen po dang lha mo'o / /
de'i bdag nyid ni gnyis su med pa'i byang chub chen po'i mtshan nyid can gyi sems kyi ngo bo bcom ldan 'das rdo rje sems dpa'o / /
rang nyid ni bdag nyid kyi rnal 'byor pa'o / /
yi ge hUM ni glu zlos pas / /
rdo rje sems dpa' bsgrub par bya / /
zhes bya ba ni 'di skad ston pa yin te /
rdo rje bsdams pa snying gar dral bar bya'o / /
de nas rdo rje 'bebs pa'i dam tshig gi phyag rgya bcings la /
badzra A be sha A zhes bya bas bdag nyid la dbab par byas /
tiSh+Tha badzra zhes bya ba la sogs pas rdo rje 'bebs pa'i dam tshig phyag rgya rang gi snying gar dgrol la /
dam tshig gi rdo rje khu tshur bcing bar bya'o / /
de nas snying gar gnas pa'i rdo rje rtse lnga pa las /
yi ge hUM yid kyis bris nas chos thams cad bdag med par bsgom par bya'o / /
de nas rang gi sems nam mkha'i phyogs su yi ge hUM gi gzugs su bsams la /
de nyid zla ba'i dkyil 'khor /
de'i steng du yi ge hUM gis zla ba'i dkyil 'khor gnyis pa hUM dang bcas pa las dang po'i rdo rje dang /
rdo rje'i dbus su hUM bsams la /
rdo rje ni bdag po zhes bsgom par bya'o / /
de nas rdo rje sems dpar byin gyis brlab pa'i sbyor bas /
badzra satwa haM zhes zlos shing rdo rje sems dpar bdag nyid bsgom par bya'o / /
de nas bsnyems pa dang bcas pas rdo rje gsor la /
badzra satwa haM zhes yang bzla bar bya'o / /
de nas ma hA sa ma ya sa twa haM zhes brjod do / /
de nas sa ma ya s+t+waM zhes zlos shing dang po'i rdo rje bcings la /
sa ma ya s+t+waM zhes bzla bar bya'o / /
de nas sa ma ya satwa a d+hi tiSh+Tha swa maM zhes bya bas /
snying ga dang /
dpral ba dang /
lkog ma dang /
spyi bor bdag nyid byin gyis brlab par bya'o / /
de nas hUM zlos shing phyag rgya chen po bcings la /
hUM a zhes bya bas mdun du sna tshogs pad+ma dang dang po'i rdo rje rtse lnga pa bskyed par byas la badzra haM zhes bya bas nga rgyal bsgoms la /
rdo rje badzra sa twa haM zhes zlos shing rdo rje sems dpa'i phyag rgya chen po'i ngo bo nyid bsgom par bya'o / /
de nas der rdo rje lcags kyu ma la sogs pa'i las kyi phyag rgya bzhis bcom ldan 'das rdo rje sems dpa' dgug pa dang /
gzhug pa dang /
bcing ba dang /
dbang du byas la dang po'i rdo rje bcings te hUM dr-i sh+ya zhes bya bas lta ba byas nas gsang ba'i lcags kyu ma dang hUM gis rang gi lus la bcug la dang po'i rdo rje bcings te /
sa ma ya s+t+waM zhes brjod cing 'od zer dmar po 'bar ba'i 'od kyis dkyil 'khor bskyed par bya'o / /
de nas rang gi lus kyi nang du chud pa'i bcom ldan 'das rdo rje sems dpa' dang chu dang 'o ma bzhin du gcig tu gyur par bdag nyid bsams la /
sa ma ya s+t+waM a haM dzaHhUM baM ho /
zhes lan gsum bzla bar bya zhing /
lnga po bsdus pa bcings la /
oM su ra ta s+t+waM zhes brjod do / /
de nas gsang ba'i lcags kyu ma bcings la /
a nu rA ga ya mi hUM zhes lan gsum bzlas la bsgrub par bya'o / /
de nas dang po'i rdo rje bcings la /
badzra satwa /
badzra rat+na /
badzra d+harmA /
badzra karmA zhes bya ba de bzhin du byin gyis brlab par bya'o / /
de nas de bzhin gshegs pa'i sku'i mchog bcings la /
yi ge gnyis kyi go chas go bgos la rdo rje dang /
bdag po dang /
ming gi dbang bskur ba dang /
dngos grub kyi rdo rje brtul zhugs blangs la /
'dod chags rdo rje ma la sogs pa gsang ba'i mchod pa bzhis bdag nyid la yang dag par mchod de /
rnam par sgeg pa'i dga' ba'i rdo rjes phyag byas la /
de nyid kyis ni rdo rje bzung / /
chos kyi dril bu dkrol bar bya / /
dam tshig gi ni phyag rgya che / /
byin gyis brlabs nas snying po bzlas / /
de ltar bsgrub pa lan cig byas nas /
de'i rjes la thams cad rdo rje sems dpa'i rang bzhin yin par bsams nas /
mnyam par ma bzhag pa'i rnal 'byor pas /
ras ris dang sku gzugs la sogs pa las /
yi ge hUM gi glu nyid kyis ji ltar 'dod pa bzhin du bsgrub par bya'o / /
de ltar nyin re zhing byin gyis brlabs pa lan cig byas nas /
ji srid bcom ldan 'das bdag nyid kyi mdun du nyin re zhing mdun du mthong bar gyur pa de srid kyi bar du bsgom par bya'o / /
de nas mtshan thog thag bsgom par bya'o / /
de nas de cir 'gyur zhe na /
'di zhes bya ba la sogs pa gsungs te /
'di yis zhes bya ba ni /
bshad ma thag pa'i bsgrub pas so / /
rdo rje 'dod pa kun dbang phyug /
'dod pa tsam gyis 'gro 'ong lding / /
zhes bya ba ni /
'dod pa yang yin la kun kyang yin pas 'dod pa kun te /
rdo rje sems dpa' la sogs pa dang /
phyi'i 'dod pa'i yon tan lnga'o / /
dbang phyug ni de rnams la dbang byed pa'i bdag po'o / /
'dod pa tsam gyis zhes bya ba ni bsams pa tsam gyis so / /
'gro ba ni rang gi gnas nas 'og min la sogs pa'i gnas su song ba'o / /
'ong ba ni gnas de nas rang gi gnas su phyir ldog pa'o / /
dngos grub kun ni rdo rje sems dpa' la sogs pa grub pa ste /
de la dbang du byed pa'am des dbang phyug tu gyur pas na rdo rje kun gyi dbang phyug go / /
ji lta zhe na /
grub ces bya ba gsungs te ji skad du bshad pa'i bsgrub pa 'dis rdo rje sems dpa'i dngos grub rdzogs par 'gyur ba ni grub pa'o / /
kun mchog dam pa'i dbang phyug yin / /
zhes bya ba ni kun kyang yin la mchog dam pa yang yin pas na kun mchog dam pa'o / /
de nyid ni dbang phyug yin pas na kun mchog dam pa'i dbang phyug ces bya'o / /
phun sum tshogs pa yang yin la kun kyang yin pas phun sum tshogs pa kun de bzhin gshegs pa thams cad la sogs pa'i 'byor pa'o / /
de rnams kyi bdag po yin pas na phun sum tshogs pa kun bdag go / /
thams cad yin zhes bya ba ni bsdus pa'i dkyil 'khor gyi rang bzhin no / /
'dod chags chen po ni rdo rje sems dpa'i phyag rgya chen po'i tshul lo / /
bde ba chen po ni bshad zin to / /
thams cad 'dul zhes bya ba ni rdo rje rigs kyi bdag por gyur pa'o / /
sna tshogs zhes bya ba ni rdo rje'i rigs rnams kyi rang bzhin no / /
rtag par zhes bya ba ni dus thams cad du'o / /
kun du 'dul ba'o zhes bya ba ni 'gro ba 'dul ba'i dkyil 'khor gyi tshul gyis thams cad 'dul bar mdzad pas na kun du 'dul ba'o / /
dngos grub kun gyi bde mchog mchog /
ces bya ba ni dpal rdo rje sems dpa'i ras ris kyi dkyil 'khor las gsungs pa'i dngos grub ni dngos grub ste /
des bskyed pa'i bde ba ni dngos grub kun gyi bde ba'o / /
bde ba mchog ces bya ba de bzhin gshegs pa rnams kyi mchog yin pas na dngos grub kun gyi bde mchog ces bya'o / /
phyag rgya kun bdag dbang phyug yin / /
zhes bya ba la /
phyag rgya yang yin la kun kyang yin pas na phyag rgya kun te /
rdo rje mtshon cha ma la sogs pa lha mo'i rang bzhin no / /
de rnams kyi bdag po ni gtso bo'o / /
de rnams kyi gtso bor gyur pa nyid kyis na dbang phyug yin zhes bya'o / /
rdo rje kun gyi dngos grub che / /
zhes bya ba la /
rdo rje yang yin la kun kyang yin pas na rdo rje kun te /
rdo rje rigs kyi ras ris kyi dkyil 'khor gyi rang bzhin can gyi sangs rgyas dang byang chub sems dpa' rnams so / /
de'i phyag rgya chen po'i dngos grub la sogs pa ni dngos grub chen po'o / /
thams cad mkhyen pa'i 'byung gnas che / /
zhes bya ba la thams cad mkhyen pa ni pad+ma'i rigs kyi ras ris kyi dkyil 'khor ro / /
de'i 'byung gnas kyang yin la chen po yang yin pas na /
thams cad mkhyen pa'i 'byung gnas che / /
zhes bya ste /
pad+ma'i rigs kyi ras ris kyi dkyil 'khor gyi rgyur gyur pa nyid kyis thams cad du khyab pa'i 'phags pa 'jig rten dbang phyug go / /
mi tshugs pa ni zil gyis gnon par mi nus pa'o / /
mi sod pa ni gsod par mi nus pa'o / /
thams cad byed ces bya ba la ni 'phags pa nam mkha'i snying po'i ras ris kyi dkyil 'khor gyi tshul gyis sems can thams cad kyi bsam pa rnams yongs su rdzogs pa'i las byed pas na thams cad byed pa'o / /
de kun gyi gnas zhes bya ba ni sems can thams cad kyi rten du gyur pa'o / /
khams gsum las rgyal ba zhes bya ba ni 'dod pa dang /
gzugs dang gzugs med pa na gnas pa'i sems can gyi khams rnams 'dul bar mdzad pas na khams gsum las rgyal ba'o / /
sna tshogs pa zhes bya ba ni thams cad du khyab pa'o / /
ji ltar khams gsum las rnam par rgyal ba yin zhe na /
tshar gcod pa dang phan 'dogs nus zhes gsungs te /
gang gi phyir 'di khams gsum pa la spyod pa'i sems can thams cad la /
tshar gcod pa dang phan 'dogs pa nus pas na rdo rje sems dpa' la sogs pa lha thams cad kyi sbyor ba sems can gyi khams thams cad la stsol ba yin pa'i phyir te /
de bas na thams cad la rjes su dga' bas kun la rjes su chags pa'i sems kyi ngo bos so / /
de bzhin gshegs pa la sogs pa'i gzugs can thams cad bskyed par mtshungs pa med pa gnyis pa med pa'i phyir de bzhin gshegs pa thams cad la sogs pa'i mchog yin pas na kun mchog go / /
kun rig ni de bzhin gshegs pa thams cad kyi ngo bo nyid yin pas so / /
dngos grub thams cad ster zhes bya ba ni de bzhin gshegs pa la sogs pa'i dngos grub thams cad ster bas na dngos grub thams cad ster ba'o / /
'jig rten khams ni thams cad du / /
zhes bya ba la sogs pa thams cad ni go bar zad do / /
rnam pa de lta bur bsgoms pas rdo rje sems dpa' la sogs pa dang 'dra bar grub par gsungs nas da ni rdo rje sems dpa' la sogs pa'i gzugs brnyan dang 'dra bar bsgoms pas /
rdo rje 'dzin pa nyid dam /
de bzhin gshegs pa nyid du 'gyur ro zhes bstan par bya ba'i phyir / /
gal te zhes bya ba la sogs pa gsungs te gal te zhes bya ba ni ci ste zhes bya ba'i don te /
ji ste dngos grub thams cad kyi mchog rdo rje 'dzin pa nyid dam /
sangs rgyas nyid dam byang chub sems dpa'i sa dang po nyid la sogs pa'i mtshan nyid can sgrub par 'dod pa de'i dngos grub kyi mchog sgrub pa'i thabs dam tshig chen po'i de kho na nyid kyi sbyor bas de 'di ltar sgrub na sgrub pa'i dngos grub thams cad tshe 'di nyid la 'grub par 'gyur ro / /
don 'di nyid bstan par bya ba'i phyir /
phyi mas zhes bya ba la sogs pa gsungs te /
rgyud kyi phyi ma las gsungs pa'i cho ga rnams kyis sam /
dbang phyug chen po la sogs pa'i rgyud las bshad pa'i 'jig rten pas sam /
de bzhin gshegs pa la sogs pa'i rtog pa las gsungs pa'i rtog pa thams cad kyis sam /
rang nyid kyis mdzad pa zhes bya ba rdo rje sems dpas gsungs pa'i cho gas myur zhing rings pa dang /
rtog cing brtan par dngos grub thams cad 'grub par 'gyur ba yin no / /
de ltar phyag rgya chen po la sogs pa'i dngos grub bsgrub par bya ba'i phyir cho ga gsungs nas /
da ni rang gi lha'i skur bdag nyid bskyed de /
dngos grub 'di dag thams cad bsgrub par bya'o zhes brtan par bya ba'i phyir /
de la ji ltar na rang gi phyag rgyas bdag nyid bsgrub par bya zhe na zhes bya ba la sogs pa gsungs pa yin te /
rang gi phyag rgyas rang gi lha'i sku dang gsung dang thugs rdo rje'i ngo bor bdag nyid sgrub pa ni rang gi lha'i skur bdag nyid bskyed pa'o / /
de ji ltar 'gyur zhe na /
phyag rgya chen por mnyam gzhag la / /
zhes bya ba la sogs pa gsungs te /
rang gi lha'i sku'i gsang ba ni phyag rgya chen po'o / /
der mnyam par gzhag pa ni ji skad du gsungs pa'i tshul gyis rnam par bsgoms nas bsgrub par bya zhing brtan par bya'o / /
rang gi snying po zhes bya ba ni rang gi lha'i snying pos so / /
lan cig ces bya ba ni lan cig ste /
thun mtshams dang po la zhes bya ba'i tha tshig go / /
'di skad ston pa yin te /
ye shes sems dpa' rang gi lus la ji lta ba bzhin du bcug la /
dam tshig gi phyag rgyas rab tu bsgrubs nas /
chos dang las kyi phyag rgya gnyis kyis rgyas btab la /
phyag rgya chen po bcings te rang gi lha'i snying po bzla bar bya'o / /
de ltar na rnal 'byor pa la rang gi lha'i snying po des rang gi sku'i gsang bas byin gyis rlob par 'gyur ro / /
lhag ma ni go sla'o / /
de ltar cho ga thams cad rjes su spyad nas phyag rgya chen pos bdag la byin gyis brlab pa byas te /
de'i rjes la rang gi lha'i snying po bzla bar bya'o zhes bya ba'i cho ga 'di bstan par bya ba'i phyir /
de la ji ltar na yi ge hUM gi glu zhes bya ba la sogs pa gsungs pa yin no / /
ro b+hi ta sogs phyag rgyar ldan / /
zhes bya ba la sogs pa ni bshad zin to / /
'dis ni don 'di skad ston pa yin no / /
rgyud 'di las ni gtso bor shes rab kyi pha rol tu phyin pa ston pa yin la /
de bas na lce la rdo rje dkar po bsams la lte bar hUM la sogs pa rang gi lha'i snying po bsams la yang rang gi snying gar gnas pa'i rdo rje rtse lnga pa la yi ge hUM la sogs pa rnam par bsams nas /
de nyid ji lta ba bzhin du zlos shing chos thams cad rang bzhin gyis rnam par dag pa'o zhes rdo rje sems dpa'i rang bzhin bsgom par bya'o / /
de ltar chos kyi phyag rgya sgrub pa gsungs nas /
da ni dpal rdo rje sems dpa' la sogs pa'i phyag rgya chen po sgrub pa gsungs pa ni de nas phyag rgya thams cad kyi mchog sgrub pa'i rgyud bshad do zhes bya ba gsungs pa yin te /
phyag rgya yang yin la thams cad kyang yin pas phyag rgya thams cad de /
dpal rdo rje sems dpa' la sogs pa phyag rgya chen po la sogs pa'i phyag rgya'o / /
de rnams kyi mchog grub pa ni /
rdo rje sems dpa' la sogs pa'i sku'i gsang bar bdag nyid bsgom pa'o / /
gal te phyag rgya bsgrub par 'dod na zhes bya ba ni gal te rnal 'byor pa gang la la zhig rdo rje sems dpa'i sku'i gsang ba sgrub par 'dod pa des dpal rdo rje sems dpa' la sogs pa'i phyag rgya chen po bcings la /
dpal rdo rje sems dpa'i cha lugs 'dzin pa nyid kyis rang gi snying po bzlas shing /
dpal rdo rje sems dpa' la sogs pa'i sku ji srid skyo bar ma gyur pa de srid kyi bar du bsgom par bya'o / /
skyo bar gyur pa na ngal so zhing bya'o / /
de nas phyag rgya chen po bshad par gsungs nas /
da ni dam tshig gi phyag rgya bsgrub par gsungs pa ni /
de la ji ltar dam tshig thams cad grub pa'i rgyud yin zhe na zhes bya ba yin te /
dam tshig phyag rgya bcings nas ni / /
zhes bya ba ni go bar zad do / /
'di skad ston pa yin te snga ma bzhin du bdag la byin gyis brlabs pa la sogs pa byas nas sa ma ya s+t+waM /
zhes brjod cing rang gi lha'i dam tshig gi phyag rgya bcings la /
rang gi snying gar gnas pa'i sku'i rdo rje la rang gi lha'i snying po yid kyis bris la /
rang gi lha'i sku gzugs brnyan dang mtshungs par bsgoms te /
rang gi lha'i snying po bzla bar bya'o / /
de ltar dam tshig gi phyag rgya sgrub pa gsungs nas /
da ni las kyi phyag rgya bsgrub pa gsungs pa ni /
de nas las kyi phyag rgya'i mchog /
ces bya ba la sogs pa yin no / /
rdo rje gar gyi mchod pa yis / /
zhes bya ba ni phyag rgya'i mchod pa rnam pa bcu gnyis ni gar gyi mchod pa yin pa'am /
las kyi phyag rgya'i gar gyi mchod pa'o / /
gar gyi mchod pa rgyur gyur pas / /
des sgrub cing bskyed par bya'o / /
skyo bar ma gyur zhes bya ba ni go bar zad do / /
mchod pa yang yin la thams cad kyang yin pas na mchod pa thams cad de /
phyag rgya'i mchod pa bcu gnyis so / /
de la sogs pa gang yin pa de ni mchod pa thams cad la sogs pa las thams cad kyi mchog so sor rtogs pa la sogs pa'i ngo bo'o / /
tshe 'di nyid la grub par 'gyur / /
zhes bya ba ni de sgrub pa po la skye ba 'di kho nar 'grub par 'gyur ba'o /
rdo rje 'chang chen nyid dang ni / /
zhes bya ba la sogs pa ni go sla'o / /
'di skad ston pa yin te /
snga ma bzhin du rang gi lha'i rnal 'byor byas la /
rdo rje mtshon cha ma la sogs pa'i mchod pa rnam pa bcu gnyis kyis rang gi lha yang dag par mchod pas phyag byas te /
a zhes bya bas snying gar sna tshogs rdo rje bskyed la /
de'i steng du rang gi lha'i bzla bar bya ba'i snying po bsams nas de nyid zlos shing rang gi lha'i las kyi phyag rgya bcings la /
rang gi lha dang chos thams cad rang gis 'od gsal bar bsgom par bya'o / /
rtog pa yang yin la thams cad kyang yin pas na rtog pa thams cad de /
phyag rgya chen po dang /
dam tshig gi phyag rgya dang /
chos kyi phyag rgya dang / /
las kyi phyag rgya'o / /
de rnams kyi sgrub pa chen po ni bshad ma thag pa nyid do / /
de nyid ni don yod par grub pa'i cho ga rgyas pa'o / /
de ston par byed pa'i sgra'i tshogs ni rgyud chen po zhes bya'o / /
de ltar chos kyi phyag rgya la sogs pa phyag rgya bzhi bsgrub pa bshad nas da ni chos kyi phyag rgya la sogs pa bsgrub pa dang /
rab tu ldan pa'i sgrub pa bdun gyis kyang gal te grub par ma gyur na /
de'i tshe 'og nas rjes thogs nyid la 'chad pa'i las rnams lan cig bzlas pas grub par 'gyur ro zhes bstan par bya ba'i phyir / /
de nas rtog pa thams cad bsgrub pa'i dngos grub thams cad kyi rgyud ni zhes bya ba la sogs pa gsungs pa yin te /
chos dang phyag rgya chen po dang /
dam tshig dang las kyi phyag rgya ni rtog pa thams cad do / /
de rnams kyi sgrub pa ni ji skad du bshad pas na ma grub pa ni bskyed cing rdzogs par ma gyur pa'o / /
dngos grub thams cad ni las nyis brgya grub pa'o / /
de ston par byed pa'i sgra'i tshogs ni rgyud de /
de bshad par bya'o zhes sbyar bar bya'o / /
nyin re zhes bya ba ni nyin zhag re re zhing ngo / /
dang por zhes bya ba ni chos kyi phyag rgya la sogs pa sgrub pa'i sngon du'o / /
lan cig ces bya ba ni lan cig gcig go / /
phyag rgya sgrub la don yod pa / /
zhes bya ba ni chos kyi phyag rgya la sogs pa bsgrub pa'i don yod cing 'bras bu dang bcas pa'o / /
de nyid kyis na dngos grub thogs pa med pa ste /
rgyu de rjes su bshad par bya'o zhes bya ba ni bstan par bya'o zhes bcom ldan 'das rdo rje sems dpas gsungs so / /
'dis ni 'di skad ston pa yin te /
gal te ji skad du bshad pa'i sgrub pa bdun gyis bsgrubs su zin kyang /
chos kyi phyag rgya la sogs pa sgrub pa pos grub par ma gyur na /
de'i tshe yang rang gi lha'i sbyor ba byas la /
thams cad rjes su mnyes par bya ba la sogs pa'i las grub par byed pa'i phyag rgya bcings la thams cad rjes su mnyes par byed pa la sogs pa'i las lan cig bya'o / /
de'i rjes la chos kyi phyag rgya la sogs pa bzhi bsgom par bya'o / /
de ltar na phyag rgya bzhi'i dngos grub nges pa de kho nar 'grub par 'gyur ro / /
da ni las sgrub par byed pa'i phyag rgya bstan par bya ba'i phyir /
thams cad rjes su mnyes par bya ba dang zhes bya ba la sogs pa gsungs te /
dpal rdo rje sems dpa' la sogs pa rjes su mnyes par bya ba ni rgyab kyis phyogs par gyur pa las rang dbang du gyur par bya ba'i phyir mngon du phyogs par bya'o / /
dgug pa dang zhes bya ba ni de rnams nyid spyan drang ba ni dgug pa'o / /
bcing ba dang zhes bya ba ni spyan drangs pa de rnams nyid rang dbang du byas pa'i phyir rdo rje lcags sgrog gis mi 'gul bar bya ba ni bcing ba'o / /
dbang du bya ba dang zhes bya ba ni de rnams nyid rang dbang du byas pa ni dbang du bya ba'o / /
de ltar na thams cad rjes su mnyes par bya ba dang /
dgug pa dang /
bcing ba dang /
dbang du bya ba sgrub pa ni de bskyed pa'o / /
'di dag thams cad ji ltar 'gyur zhe na /
bde ba chen po rdo rje lta bas so zhes bya ba gsungs te /
bde ba chen po ni rdo rje sems dpa'o / /
de'i lta ba ni bde ba chen po rdo rje lta ba ste /
rdo rje 'bar ba'i lta ba brtan pa dang po'i rdo rje dang bcas pa'o / /
'di skad ston pa yin te /
dpal rdo rje sems dpa'i rnal 'byor byas la dpal rdo rje sems dpa' la sogs pa bsgrub par bya ba gsang ba'i lcags kyus spyan drangs la /
mdun du ji lta ba bzhin du bsgrubs te /
phyag rgya thams cad kyis dbang bskur te phyag byas la /
dang po'i rdo rje bcings te hUM zlos shing de'i rjes la a nu rA ga ya mi hUM zhes zlos shing 'dzum pa'i blta bas bcom ldan 'das la blta zhing de bsgom par bya'o / /
de lta bus ni rjes su mnyes par 'gyur te /
sgrub pa po gang la rjes su chags pa dang bcas par 'gyur ro zhes bya ba'i tha tshig go / /
de bzhin du gnod sbyin mo la sogs pa bsgrubs na yang rjes su chags par 'gyur ro / /
de bzhin du thams cad byas nas dang po'i rdo rje bcings te /
'bar ba'i lta bas dpal rdo rje sems dpa' la sogs pa spyan drang bar bya ste /
de lta bus ni de thams cad 'gug par 'gyur ro / /
gnod sbyin mo la sogs pa bsgrub pa ni /
dpal rdo rje sems dpa'i btsun mo gnod sbyin mo la sogs pa'i lus su yid kyis bcug la /
gnod sbyin mo la sogs pa'i lus dang de gcig tu byas la 'dzum pa'i lta bas de dgug par bya'o / /
de lta bus de sgrub pa pos bkug nas dbang du byas par 'gyur ro / /
de bzhin du thams cad byas la /
dang po'i rdo rje bcings te dpal rdo rje sems dpa' la sogs pa bsgrub par bya ba la brtan pa'i lta bas blta bzhin du bzlas par bya ste /
de lta bus ni rdo rje lcags sgrog gis bcing bar 'gyur ro / /
de bzhin du thams cad byas la dang po'i rdo rje bcings te /
'dzum pa'i lta bas dpal rdo rje sems dpa' la sogs pa bsgrub par bya ba la blta zhing /
de rnams dga' ba bskyed pa'i bsam pas bzla bar byas te de lta bus ni dbang du byas par 'gyur ro / /
bde ba dang /
yid bde ba dang /
phun sum tshogs pa dang /
dngos grub thams cad mngon par 'phel bar bya ba la ni zhes bya ba la /
'jig rten dang 'jig rten las 'das pa'i bde ba ni bde ba thams cad do / /
yid bde ba yang de bzhin no / /
'jig rten dang 'jig rten las 'das pa'i sbyor ba phun sum tshogs pa'o / /
dpal rdo rje sems dpa' la sogs pa'i dngos grub ni dngos grub thams cad do / /
bde ba dang /
yid bde ba dang /
dngos grub 'di thams cad mngon par 'phel ba ni gong nas gong du rgyun mi 'chad pa'i tshul gyis skye ba'o / /
de ji ltar 'gyur zhe na /
bde ba'i rdo rje chen po'i rdo rjes so zhes gsungs te /
dang po'i rdo rje mtshan ma la sogs par gnas pa'i phyir zhes bya ba'i tha tshig go / /
'dis ni don 'di skad ston pa yin te /
de bzhin du dpal rdo rje sems dpa'i sbyor ba byas la /
yi ge hUM zlos shing dang po'i rdo rje bcings la rang gi mtshan mar gzhag ste /
a nu rA ga ya mi hUM zhes zlos shing bcom ldan 'das yum rdo rje bsnyems ma dang lhan cig yang dag par sbyor ba bsgom par bya'o / /
de lta bus ni de nyid kyis bde ba mngon par 'phel bar 'gyur ro / /
de bzhin du thams cad byas la dang po'i rdo rje snying gar 'jog cing /
rdo rje sems dpar bdag nyid bsgom par bya ste /
de lta bus ni yid bde ba mngon par 'phel bar 'gyur ro / /
de bzhin du thams cad byas la dang po'i rdo rje dpral bar bzhag la /
bdag nyid rdo rje sems dpa' rin po che sna bdun dang ldan pa'i 'khor los sgyur ba'i rang bzhin du bsgom par bya'o / /
de lta bus ni phun sum tshogs pa thams cad mngon par 'phel bar 'gyur ro / /
de bzhin du thams cad byas la dang po'i rdo rje spyi bor 'jog cing bdag nyid rdo rje sems dpa'i phyag rgya chen po la sogs pa grub par bsams te /
de lta bus ni dngos grub thams cad 'phel bar 'gyur ro / /
tshe dang lang tsho dang /
gzugs dang gzi brjid chen po mngon par 'phel bar bya ba zhes bya ba ni dpal rdo rje sems dpa' la sogs pa'i tshe ni tshe chen po'o / /
tshe dang lang tsho ni de rnams nyid kyi na tshod dar la bab pa'o / /
de rnams nyid kyi mtshan sum cu rtsa gnyis dang /
dpe byad bzang po brgyad cu dang ldan pa ni gzugs so / /
de rnams nyid kyi gzi mdangs ni gzi byin chen po'o / /
tshe dang lang tsho dang gzugs dang gzi byin 'di rnams mngon par 'phel ba ni snga ma bzhin no / /
de ji ltar 'gyur zhe na /
dang po'i rdo rje bcud kyis len gyis so zhes bya ba gsungs te /
dang po'i rdo rje ni dbus ma snying ga la sogs par gzhag ste btung bar bya ba 'di ni dang po'i rdo rje bcud kyis len pa yin no / /
'di skad ston te de bzhin du dpal rdo rje sems dpa'i sbyor ba byas la hUM gis dang po'i rdo rje bcings te a nu rA ga ya mi hUM zhes zlos shing rang gi snying gar de'i rtse mo dbus ma gzhag pa'am khar bzhag nas gzhib cing btung ba dpal rdo rje sems dpa' zla ba'i mdog can gyi bdud rtsi'i rgyun du rtse mo dbus ma las byung bas /
rang gi kha kun du gang nas yan lag thams cad du khyab pas /
des lus thams cad rdo rje sems dpar gyur par bsam par bya ste /
de lta bus ni tshe chen po mngon par 'phel bar 'gyur ro / /
de bzhin du de rang gi mtshan mar bzhag ste /
khar 'jog cing btung bar byas te /
de lta bus ni rdo rje sems dpa'i lang tsho mngon par 'phel bar 'gyur ro / /
de bzhin du thams cad byas nas /
rang gi khar bzhag nas btung bar bya ste /
de lta bus ni gzugs thams cad mngon par 'phel bar 'gyur ro / /
de bzhin du thams cad byas nas /
dpral bar bzhag la de'i 'og tu khar bzhag nas rdo rje rtse mo'i dbus ma'i de nyid btung bar bya ste /
de lta bus ni rnal 'byor pa'i gzi byin mngon par 'phel bar 'gyur ro / /
dpal chen po dang /
skal ba bzang po dang /
grags pa dang /
snyan pa 'phel bar bya ba la ni dpal rdo rje sems dpa'i cha lugs phun sum tshogs pa gang yin pa de ni dpal chen po'o / /
de nyid kyis sems can thams cad kyi sems bde ba dang /
yid bde ba grub par bya ba'i phyir dngos po thams cad ni bdag nyid can gang yin pa de ni skal ba bzang ba'o / /
de nyid kyis nam mkha'i khams thams cad na rtag tu gnas pa'i sku dang gsung dang thugs rdo rje bcom ldan 'das rdo rje 'dzin pa chen po zhes phyogs bcur sgras khyab pa gang yin pa de ni grags pa'o / /
de nyid kyis de bzhin gshegs pa thams cad dang mnyam par 'jug pas rdo rje dbyings thams cad thugs su chud pa'i sems ye shes sems dpa'o zhes snyan pa'i sgras khyab pa gang yin pa de ni snyan pa'o / /
dpal chen po dang /
grags pa la sogs pa 'di dag 'phel ba ni dpal rdo rje sems dpa' ni zhes snga ma bzhin du sbyar ro / /
'di dag thams cad ji ltar 'gyur zhe na /
dang po'i rdo rje grub pas so / /
zhes bya ba gsungs te /
dang po'i rdo rje ni mdzub mo dang gung mo dang srin lag dang /
mthe'u chung gi rdo rje ni dang po'i rdo rje grub pa ste /
de nyid kyi las bzhi po 'di dag mngon par 'phel bar 'gyur ro / /
'di skad ston te snga ma bzhin du rdo rje sems dpa'i sbyor ba byas la yi ge hUM gis dang po'i rdo rje bcings te mdzub mo gnyis gshibs la rtse mor byas nas bdag nyid dpal rdo rje sems dpa'i rgyal srid kyi dpal dang ldan pa'i dpal rdo rje sems dpar sgom zhing a nu rA ga ya mi hUM zhes bzla bar bya ste /
de lta bus ni dpal rdo rje sems dpa' chen po mngon par 'phel bar 'gyur ro / /
de bzhin du thams cad byas la dang po'i rdo rje gung mo gnyis gshibs pa'i rtse mor phyi rol du bzhag la /
sngar bshad pa'i don bsgoms pas dpal rdo rje sems dpa'i skal ba bzang po 'phel bar 'gyur ro / /
de bzhin du thams cad byas la dang po'i rdo rje srin lag gnyis rtse mor byas pas dpal rdo rje sems dpa'i grags pa bsgoms pas grags pa 'phel bar 'gyur ro / /
de bzhin du thams cad byas la dang po rdo rje mthe'u chung gnyis gshibs te rtse mor sbyar la bsgreng ste bzhag nas /
bdag nyid rdo rje sems dpa'i snyan pa dang ldan par bsams na de lta bus ni snyan pa 'phel bar 'gyur ro / /
stobs chen po dang /
ye shes dang chos dang las bsgrub par bya ba la ni zhes bya ba ni dpal rdo rje sems dpa' la sogs pa'i stobs ni stobs chen po'o / /
de rnams nyid kyi nges pa'i ye shes dang /
de rnams de nyid kyi yang dag pa'i rig pa bsnyen pa'i chos dang /
sangs rgyas kyi sprul pa dang /
sems can gyi don mdzad pa'i las ni de rnams kyi stobs po che dang /
ye shes dang /
las de grub pa ni rdzogs pa'o / /
de ji ltar 'gyur zhe na /
dang po'i rdo rje snying po stobs che ba'o zhes bya ba gsungs te rang nyid dang /
snying ga dang /
lce dang mgo bor bstod pa ni dang po'i rdo rje'i snying stobs che bas so zhes bya'o / /
'dis ni don 'di skad ston par 'gyur te /
de bzhin du dpal rdo rje sems dpa'i sbyor ba byas la /
hUM gis dang po'i rdo rje bcings la /
a nu rA ga ya mi hUM zhes zlos shing /
des bdag nyid bstod pa'i tshul du byas te /
de lta bus ni dpal rdo rje sems dpa' la sogs pa'i stobs grub par 'gyur ro / /
rang gi snying gar rdo rje rtse lnga pa bsams la /
rdo rje sems dpa' la sogs pa'i ye shes bskyed pa'i bsam pas dang po'i rdo rje rang gi snying gar bstod cing bzlas brjod byas te de lta bus ni de grub par 'gyur ro / /
de bzhin du thams cad byas la /
rang gi lce la rdo rje bsams pas yi ge hUM yid kyis bris la dang po'i rdo rje'i rtse bstod pa'i tshul gyis bya zhing bzlas brjod byas te de lta bus ni so so yang dag pa'i rig pa bzhi'i bdag nyid can gyis chos grub par 'gyur ro / /
de bzhin du thams cad byas la /
sangs rgyas kyi sprul pa dang /
sems can gyi don bya ba'i bsam pas rang gi rdo rje mgo bor bstod pa'i tshul du byed cing de bzhin du byas na de lta bus ni las thams cad 'grub par 'gyur ro / /
rdzu 'phrul dang /
cho 'phrul dang /
rmad du byung ba dang /
rnam par 'phrul pa thams cad ston pa la ni zhes bya ba ni phyogs bcu'i nam mkha' la 'gro ba ni rdzu 'phrul thams cad do / /
'bar ba'i 'byin pa la sogs pas bstod pa ni cho 'phrul lo / /
sngon chad ma myong ba'i bde ba dang /
yid bde ba bskyed pa ni rmad du byung ba'o / /
rang gi lus la sogs pa la de bzhin gshegs pa dang /
de'i rigs dang /
rdo rje'i rigs dang /
pad+ma'i rigs dang /
nor bu'i rigs sprul pa ni rnam par 'phrul pa'o / /
rdzu 'phrul dang /
cho 'phrul dang /
rmad du byung ba dang /
rnam par 'phrul pa de dag thams cad ston pa la ni mig gi rnam par shes pa la sogs pa nye bar dmigs su rung bar bya'o / /
de ji ltar 'gyur zhe na /
dang po'i rdo rje rnam par 'phrul pas so zhes bya ba gsungs te /
dang po'i rdo rje bcings la /
nam mkhar bskyed pa dang /
mthe bong dang srin lag 'bar ba'i tshul du bya ba dang /
snying dga' ba dang /
rang gi lus la bskor ba'i tshul du bya ba 'di ni dang po'i rdo rje'i rnam par 'phrul pa zhes bya'o / /
'di skad ston pa yin te /
snga ma bzhin du rdo rje sems dpa'i sbyor ba byas la a hUM gis dang po'i rdo rje bcings la /
a nu rA ga ya mi hUM zhes zlos shing nam mkhar bcom ldan 'das rdo rje sems dpa' bskyed pa'i tshul du byas nas /
de lta bus ni phyogs bcur rdo rje sems dpa'i skus bdag nyid 'gro ba ston par 'gyur ro / /
de bzhin du thams cad byas la /
dang po'i rdo rje de bzhin du bcings te /
de'i mthe bong gnyis dang /
srin lag gnyis 'bar ba'i tshul du byas nas de lta bus ni cho 'phrul thams cad ston par 'gyur ro / /
de bzhin du thams cad byas la dang po'i rdo rje bcings te rang gi snying gar dga' ba bskyed pa'i tshul du bzhag na /
de lta bus ni rmad du byung ba ston par 'gyur ro / /
de bzhin du thams cad byas la dang po'i rdo rje bcings te /
rigs lnga bskyed pa'i bsam pas rang gi lus la bskor bar byas te /
de lta bus ni rnam par 'phrul pa thams cad ston par 'gyur ro / /
thams cad du yi ge dang /
gzugs kyis bden pa thams cad mthong ba dang /
thos pa dang smra ba dang 'dri bar grub par bya ba la ni zhes bya ba ni nam mkha' dang /
ras ris dang /
rtsig pa dang /
sku gzugs la sogs pa thams cad las mngon par 'dod pa'i don ston par byed pa'i yi ge a la sogs pa dang /
rdo rje sems dpa'i sku la sogs pa'i gzugs kyis 'das pa dang /
ma 'ongs pa dang /
da ltar byung ba'i dngos po ji lta ba bzhin du mig gi rnam par shes pas mthong ba dang /
rna ba'i rnam par shes pas thos pa dang /
lces smra ba dang lus kyis 'dri ba ste /
'di rnams grub pa ni rdzogs par snang ba'o / /
de ji ltar 'gyur zhe na /
dang po'i rdo rje don yod pa'i bden pas so zhes bya ba gsungs te /
dang po'i rdo rje bcings la thams cad du bskor te dbang po thams cad la gzhag pa ni dang po'i rdo rje don yod pa'i bden pa'o / /
'di ni 'di skad ston pa yin te /
snga ma bzhin du rdo rje sems dpa'i rnal 'byor byas la /
yi ge hUM gis dang po'i rdo rje bcings te /
a nu rA ga ya mi hUM zhes zlos shing thams cad bskor bar hUM las mig gnyis su rdo rje bsams la mig dang gzugs thams cad las bden pa thams cad mthong ba'i bsam pas mig tu gzhag par bya ste /
de lta bus ni thams cad bden pa thob par 'gyur ro / /
hUM gis rna ba gnyis su rdo rje gnyis bsams la /
de bzhin du bskor nas rna ba gnyis su gzhag par byas te /
de lta bus ni thams cad bden pa thob par 'gyur ro / /
lce la hUM las rdo rje dkar po bsams la hUM yid kyis bris te /
de lta bus ni thams cad bden pa thob pa smra bar 'gyur ro / /
yi ge hUM lus thams cad la yid kyis bris la de bzhin du dang po'i rdo rje bcings te kun du bskor la lus la bzhag na /
de lta bus ni lus kyis thams cad dris pas grub par 'gyur ro / /
dbang po thams cad kyis bde ba thams cad mthong ba dang thos pa dang smra ba dang zil gyis gnon par bya ba la zhes bya ba ni dbang po yang yin la thams cad kyang yin pas na dbang po thams cad de /
mig dang rna ba dang sna dang lce dang lus kyi dbang po'o / /
de rnams kyis bden pa thams cad ston te /
de la mig gi dbang pos thams cad bden par mthong ba dang /
rna ba'i dbang pos thams cad bden par thos pa dang /
lce'i dbang pos thams cad bden par smra ba dang /
lus kyi dbang pos zil gyis gnon pa'i lang tsho dang ldan pa zhes bya ba'i don to / /
'di dag thams cad ji ltar 'gyur zhe na /
dang po'i rdo rje don yod pa'i bden pas so zhes bya ba gsungs te /
dang po'i rdo rje rtse mo dbus mas dbang po thams cad la reg par bya ba ni dang po'i rdo rje don yod pa'i bden pas so / /
'di skad ston pa yin te /
de bzhin du dpal rdo rje sems dpa'i sbyor ba byas la yi ge hUM gis dang po'i rdo rje bcings la hUM nyid kyis mig gnyis su rdo rje bsams la a nu rA ga ya mi hUM zhes zlos shing rdo rje sems dpa' des thams cad bden pa mthong ba'i bsam pas mig gnyis la reg par byas na thams cad bden pa mthong bar 'gyur ro / /
de bzhin du thams cad byas la /
hUM las rna ba gnyis su rdo rje bsams la rdo rje dbus ma rna ba gnyis su reg par byas na /
de lta bus ni thams cad thos par 'gyur ro / /
de bzhin du thams cad byas la lce la snga ma bzhin du rdo rje bsams te yid kyis hUM bris la rdo rje dbus ma des lce la reg par byas te /
de lta bus ni lce thams cad bden pa smra bar 'gyur ro / /
de bzhin du thams cad byas la lus la hUM las rdo rjer bsams te /
rdo rje dbus ma des rang gi lus la reg par byas la rdo rje sems dpa'i lang tsho dang bdag nyid ldan par bsams na /
de lta bus ni rdo rje sems dpa'i lang tsho dang ldan par 'gyur ro / /
sgyu ma thams cad dang /
bde ba'i mchog dang /
lung bsgo ba dang /
lan thob par gyur pa la ni zhes bya ba ni dngos po thams cad sprul pa ni sgyu ma thams cad do / /
'jig rten dang 'jig rten las 'das pa'i bde ba nyams su myong ba ni bde ba'i mchog go / /
ma 'ongs pa'i don lung ston pa ni lung bsgo ba'o / /
yan lag tu ma gyur par rang gi lha dngos la gzhan dag zlos shig ces bstan pa'am /
dngos po gang byed 'dod pa de yongs su dor la gzhan dag gyis shig ces lhas bstan pa gang yin pa de ni lan thos pa zhes bya'o / /
'di rnams kyi grub pa ni snga ma bzhin no / /
de gang gis 'gyur zhe na /
dang po'i rdo rje rmad du byung bas so zhes bya ba gsungs te /
dang po'i rdo rje rang gi las byed pas na dang po'i rdo rje rmad du byung ba'o / /
'dis ni don 'di skad ston pa yin te /
de bzhin du dpal rdo rje sems dpa'i rnal 'byor byas la hUM zlos shing dang po'i rdo rje bcings la /
a nu ra ga yA mi hUM zhes zlos shing dang po'i rdo rje rtse mo dbus mas sgyu ma bstan pa'i tshul du byas te /
de lta bus ni sgyu ma thams cad ston par 'gyur ro / /
de nyid kyis bde ba'i mchog thams cad bstan pa'i tshul du byas nas de lta bus ni bde ba'i mchog thams cad ston par 'gyur ro / /
de nyid kyis lung bsgo ba bstan pa'i tshul du byas na lung bsgo ba thams cad bstan par 'gyur ro / /
de nyid kyis lan thams cad bstan pa'i tshul du byas na de lta bus ni lan thams cad thob pa ston par 'gyur ro / /
gter thams cad 'byung ba dang /
nor 'phrog pa dang /
rgyal srid thob pa dang /
sa la nye bar longs spyod pa ni zhes bya ba ni gter thams cad ni go bar zad do / /
nor ni 'jig rten dang 'jig rten las 'das pa'o / /
de rnams 'phrog pa ni dgug pa'o / /
rgyal srid ni 'jig rten dang 'jig rten las 'das pa'o / /
sa la nye bar longs spyod pa ni khams gsum gyi rgyal por dbang bskur ba thob pas skye bo thams cad bsgo ba nyan cing rang dbang du byed pa'o / /
'di dag thams cad ji ltar 'gyur zhe na /
dang pos rdo rjes dbang bskur bas so zhes bya ba gsungs te /
dang po'i rdo rje dbus ma dbang bskur ba'i gnas su bzhag la /
de bzhin du 'di'i dngos grub byed pa ni 'di'i mtshan nyid yin no / /
'di skad ston pa yin te /
hUM gis dang po'i rdo rje bcings la de'i rdo rje dbus ma mdzod spu'i gnas su bzhag ste /
sngar bshad pa'i gter dbyung ba'i sbyor bas a nu rA ga yA mi hUM zhes zlos shing /
de gter dbyung ba'i tshul du byas te /
de lta bus ni gter thams cad 'byin par 'gyur ro / /
de bzhin du thams cad byas la de nyid dpral ba'i phyogs su gzhag ste /
des nor 'gugs pa'i tshul du byas la de lta bus ni nor thams cad 'phrog par 'gyur ro / /
de bzhin du thams cad byas la dpral ba'i phyogs su dbus ma'i rdo rje bzhag la /
khams kyi rgyal po'i dbang bskur bas bdag nyid dbang bskur bar bsam par bya zhing des dbang bskur ba sbyin pa'i tshul du byas nas de lta bus ni rgyal srid thams cad thob par 'gyur ro / /
de bzhin du thams cad byas la de'i dbus ma'i rdo rje dbang bskur ba'i gnas su bzhag la /
skye bo'i tshogs thams cad rang dbang du byas pa'i tshul gyis bzhag na de lta bus ni sa'i bdag po nyid du 'gyur ro / /
yul thams cad dang skye bo dang grong dang nags dang /
chu'i nye bar longs spyod pa sprul pa la ni zhes bya ba yul thams cad ni go bar zad do / /
skye bo ni mngon par 'dod pa'i skye bo'o / /
grong la sogs pa yang go bar zad do / /
de rnams nye bar longs spyod pa ni kun du longs spyod pa'o / /
de rnam par sprul pa ni go bar zad do / /
de ji ltar 'byung bar 'gyur zhe na /
dang po'i rdo rje bsgrub pas so / /
zhes bya ba gsungs te /
dang po'i rdo rje ni rdo rje dbus ma sa la bzhag pa de dag gi tshul du bya ba 'di ni dang po'i rdo rje grub pa'o / /
'dis ni 'di skad ston pa yin te /
de bzhin du dpal rdo rje sems dpa'i sbyor ba byas la yi ge hUM zlos shing dang po'i rdo rje bcings la /
de'i dbus ma'i rdo rje sa la bzhag la /
des yul thams cad sprul pa'i tshul du bya zhing a nu rA ga yA mi hUM zhes bzlas brjod byas nas yul thams cad sprul nas nye bar longs spyod par 'gyur ro / /
de bzhin du thams cad byas la dang po'i rdo rje dbus ma sa la bzhag ste /
des mngon par 'dod pa'i skye bo sprul pa'i tshul du byas la /
de bzhin du bzlas na de lta bus ni skye bo thams cad sprul par 'gyur ro / /
de bzhin du thams cad byas la dang po'i rdo rje'i rdo rje dbus ma sa la gzhag ste /
des mngon par 'dod pa'i grong sprul par byas te /
de lta bus ni grong sprul par 'gyur ro / /
de bzhin du thams cad byas la /
dang po'i rdo rje'i rdo rje dbus ma sa la gzhag ste /
'dis nags dang chu bo sprul pa'i tshul du bya zhing /
de bzhin du bzlas brjod byas na nags dang chu bo la sogs pa sprul par 'gyur ro / /
thams cad la sngon ma byung ba'i yul lha'i yul dang /
rin po che dang /
g.yog 'khor shin tu bzang po la sogs pa sprul te nye bar spyod pa la ni thams cad las zhes bya ba ni las la sogs pa'i dngos po tha na las sngon ma byung ba'i lha'i yul dang /
lha'i rin po che dang /
lha'i bde ba dang /
yid bde ba skyed par byed pa'i rig 'dzin lta bu'i bsnyen bkur ba mtha' yas pa dag sprul nas /
de rnams la nye bar longs spyod cing kun du [(]yongs [,]longs [)]spyod par 'gyur ba de phyag rgya gang gis 'gyur zhe na /
dang po'i rdo rje sprul pas so / /
zhes bya ba gsungs te /
dang po'i rdo rje'i rdo rje dbus ma thams cad du bskor la yid kyis de dag sprul par byas te /
'di ni dang po'i rdo rje sprul pa'o / /
'di skad ston pa yin te /
de bzhin du dpal rdo rje sems dpa'i rnal 'byor byas la /
de bzhin du dang po'i rdo rje bcings pa ste /
sngags zlos shing dang po'i rdo rje'i rdo rje dbus ma sngon ma byung ba'i lha'i yul sprul pa'i bsam pas thams cad bskor bar byas te de lta bus ni lha'i yul sprul par 'gyur ro / /
rin po che mngon par sprul pa'i bsam pas ni lha'i rin po che sprul par 'gyur ro / /
lha'i dkyil 'khor gyi dbang bskur ba bzang po mngon par sprul pa'i bsam pas ni g.yog 'khor shin tu bzang po sprul par 'gyur ro / /
lha'i yul la sogs pa ji ltar sprul pa yongs su longs spyod pa'i bsam pas thams cad du bskor na lha'i longs spyod la sogs pa thams cad 'byung bar 'gyur ro / /
skad cig gcig gis sa gzhi thams cad las 'bru la sogs pa smin par bskyed pa dang /
chu'i phung po chen po dbyung ba dang /
snang ba chen po bskyed pa dang /
rlung thams cad dbang du bya ba la ni zhes bya ba ni go sla'o / /
de ji ltar 'byung bar 'gyur zhe na /
dang po'i rdo rje dbyings kyi dbang phyug gis so zhes bya ba gsungs te /
dang po'i rdo rje rtse mo dbus ma la khro bo 'bar ba'i lta ba g.yo bas mig mi 'dzums par blta zhing las 'di dag sgrub par byed pas na /
'di ni dang po'i rdo rje dbang phyug go / /
'dis ni 'di skad ston pa yin te /
de bzhin du dpal rdo rje sems dpa'i sbyor ba byas la /
dang po'i rdo rje'i rdo rje dbus mas ji ltar mngon par 'dod pa'i 'bru la sogs pa sa gzhi las bskyed pa'i tshul du bya zhing mig mi 'dzums par bltas na de lta bus ni sprul par 'gyur ro / /
de nyid kyis chu med pa'i phyogs su chu'i phung po bskyed pa'i tshul du bya zhing mig mi 'dzums par bltas la bzlas brjod byas te /
de lta bus ni chu'i phung po chen po 'byung bar 'gyur ro / /
de nyid kyis mun par snang ba chen po bskyed pa'i tshul du bya zhing 'bar ba'i lta bas blta bzhin du bzlas brjod byas te /
de lta bus ni mun par snang ba chen po 'byung bar 'gyur ro / /
g.yo ba'i lta bas blta zhing 'di nyid kyis lha la sogs pa'i sems can thams cad rang dbang du bya ba'i tshul du byas te de lta bus ni dbang du 'gyur ro / /
rgyu ba dang mi rgyu ba'i dngos po thams cad bza' ba dang btung ba dang zhes bya ba ni go bar zad do / /
rtser gzhug pa ni dga' zhing rol pa'o / /
las thams cad la sbyor ba ni go sla'o / /
'di dag thams cad ji ltar 'gyur zhe na /
dang po'i rdo rje don yod pa'i / /
thams cad dbang du byed pas so / /
zhes bya ba ni dang po'i rdo rje bcings la de'i rdo rje dbus ma las grub pa'i tshul du byas la ldang ba dang /
btung ba dang lus bskyod pa'i tshul dang /
mgo bos bka' bsgo ba'i tshul du byas pa 'di ni dang po'i rdo rje don yod pa'i thams cad dbang du byas pa yin no / /
'di skad ston te /
dpal rdo rje sems dpa'i sbyor ba byas la de bzhin du dang po'i rdo rje bcings nas de'i dbus ma'i rdo rjes srin po la sogs pa za ba ltar byed cing bzlas brjod byas te de lta bus ni thams cad zos par 'gyur ro / /
de bzhin du thams cad byas la dbus ma'i rdo rjes rgya mtsho chen po btung ba'i tshul du bya zhing bzlas brjod byas nas de lta bus ni thams cad 'thung bar 'gyur ro / /
de bzhin du thams cad byas la rdo rje dbus ma des gnod sbyin mo la sogs pa dang rtsed mo'i tshul du byas la /
yang dag pa'i sbyor bas bsgoms nas de lta bus ni thams cad rtse bar 'gyur ro / /
de bzhin du thams cad byas la /
dang po'i rdo rje dbus mas lha la sogs pa'i sems can thams cad dang /
mi rgyu ba'i dngos po thams cad la nges par sbyor ba'i tshul du byed cing rang gi mgo bos lung bsgo ba'i tshul du byed cing bzlas brjod byas te /
de lta bus ni las thams cad la nges par sbyor bar 'gyur ro / /
dngos po thams cad la de bzhin gshegs pa dang /
byang chub sems dpa' dang /
rdo rje 'dzin pa dang /
rdo rje la sogs pa thams cad mthong ba la ni zhes bya ba ni go bar zad do / /
'di dag thams cad ji ltar 'gyur zhe na /
dang po'i rdo rje bsnyems pas so / /
zhes bya ba gsungs te /
bcom ldan 'das rdo rje sems dpa'i las kyi phyag rgya bcings la /
g.yas pa rdo rje khu tshur gyis dang po'i rdo rje blangs la /
de bzhin gshegs pa la sogs pa rjes su dran pa bsgom zhing thams cad du bskor ba 'di ni dang po'i rdo rje bsnyems pa thams cad do / /
de yang thams cad rjes su dran zhing thams cad du bskor bar bya'o zhes bshad pa yin no / /
'dis ni don 'di skad ston pa yin te /
de bzhin du dpal rdo rje sems dpa'i sbyor ba byas la /
bcom ldan 'das rdo rje sems dpa'i las kyi phyag rgya bcings te /
g.yas pa'i rdo rje khu tshur gyis dang po'i rdo rje blangs te /
de bzhin gshegs pa thams cad rjes su dran zhing thams cad du bskor bar bya ste /
de lta bus ni de bzhin gshegs pa thams cad mthong bar 'gyur ro / /
byams pa la sogs pa byang chub sems dpa' thams cad rjes su dran pas ni byang chub sems dpa' thams cad mthong ngo / /
rdo rje sems dpa' la sogs pa rdo rje 'dzin pa thams cad rjes su dran pas ni rdo rje sems dpa' la sogs pa'i rdo rje 'dzin pa thams cad mthong ngo / /
dang po'i rdo rje la sogs pa mtshan ma thams cad rjes su dran pas ni dang po'i rdo rje la sogs pa rdo rje thams cad mthong bar 'gyur ro / /
rang zhes bya ba'i bdag nyid do / /
de gang gis she na /
bdag nyid kyis zhes bya ba smos te /
sgrub pa po'i'o / /
de ci zhig ce na /
rdo rje sems dpa' la sogs pa'i gzugs thams cad ston pa dang /
mi snang ba dang /
nam mkha' la 'gro ba'o / /
de grub pa ni rdzogs pa'o / /
shin tu phra ba dang /
sbom pa dang /
du mar ston pa zhes bya ba la rab tu phra ba ni shin tu phra ba ste /
rdul phra rab la sogs pa'i tshul lo / /
shin tu phra ba de ri rab la sogs pa'i tshul du byin gyis rlob pa ni brtson pa'o / /
nam mkha' thams cad khyab pa'i gzugs sna tshogs ston pa'i byin gyis brlabs pa ni du ma ste /
'di thams cad kyis nye bar ston pa dmigs par 'gyur ba ni ston pa'o / /
'di dag ni ji ltar 'gyur zhe na /
dang po'i rdo rje'i gzugs sna tshogs pas so zhes bya ba gsungs te /
dang po'i rdo rje bcings la mthe'u chung dang /
mthe bong dang /
gung mo'i rdo rje bzhi snying gar gzhag par byas te /
'di ni dang po'i rdo rje sna tshogs gzugs can yin no / /
'dis ni don 'di skad ston pa yin te /
de bzhin du dpal rdo rje sems dpa'i sbyor ba byas la dang po'i rdo rje bcings te /
mthe'u chung gnyis gshibs pa'i rtse mo gung mo gnyis gshibs pa'i rtse mo dang sbyar la snying gar bzhag ste /
bdag nyid kyi lus las dpal rdo rje sems dpa' la sogs pa'i sprul pa bsgrub pa'i bsam pas de bzhin du bzlas brjod byas te /
de lta bus ni de grub par 'gyur ro / /
mi snang ba'i bsam pas bzlas na mi snang ba grub par 'gyur ro / /
nam mkha' la 'gro ba bsgom pas ni nam mkha' la 'gro bar grub bo / /
shin tu phra ba dang sbom po dang /
du mar ston pa bsgom pas ni shin tu phra ba dang /
sbom pa dang du mar ston par 'gyur ro / /
khams gsum gyi bdag po thams cad dbab pa dang /
bcing ba dang /
dbang du bya ba dang /
las thams cad la nges par sbyar ba la ni go bar zad do / /
'di dag thams cad ni ji ltar 'gyur zhe na /
dang po'i rdo rje hUM mdzad kyis so zhes bya ba gsungs te /
dang po'i rdo rje bcings la mdzub mo gnyis hUM mdzad dang bcas pa lta bur byas te /
'di ni dang po'i rdo rje hUM mdzad do / /
'dis ni 'di skad ston te /
de bzhin du dpal rdo rje sems dpa'i sbyor ba byas la dang po'i rdo rje bcings te /
mdzub mo gnyis so sor bsgreng ba gyen du bteg ste /
khams gsum pa'i bdag po thams cad dbab pa'i bsam pas 'og tu bsgyel la /
a nu rA ga yA mi hUM hUM zhes bzlas na de 'grub par 'gyur ro / /
de bzhin du zlos shing mdzub mo gnyis po des khams gsum gyi bdag po thams cad dbang du byas pa'i bsam pas sdigs mdzub byas nas /
de lta bus ni de 'grub par 'gyur ro / /
mdzub mo gnyis po de nyid kyis khams gsum gyi bdag po thams cad bcing ba'i bsam pas ni de rnams rdo rje lcags sgrog gis bcing bar 'gyur ro / /
mdzub mo gnyis po de nyid kyis khams gsum gyi bdag po thams cad la nges par sbyor ba'i bsam pas de la sdigs mdzub byas nas /
de lta bus ni de mngon par 'dod pa'i las thams cad byed par 'gyur ro / /
lha thams cad dbab pa dang /
bcing ba dang /
dbang du bya ba dang /
las thams cad la nges par sbyor ba la ni zhes bya ba ni go bar zad do / /
'di dag ji ltar 'gyur zhe na /
dang po'i rdo rje'i lha'i bdag pos zhes bya ba smos te dang po'i rdo rje dbus ma'i rdo rje dpral ba'i thad kar mig lta bu'i tshul du byas pa ni dang po lha'i bdag po'i phyag rgya'i bdag po'o / /
'di skad ston pa yin te /
snga ma bzhin du rdo rje sems dpa'i sbyor ba byas la /
de bzhin du dang po'i rdo rje bcings te /
lha thams cad dbab pa'i bsam pas /
dbus ma'i rdo rjes dpral bar phred du mig gi tshul du byas na 'dir 'gyur ro / /
de bzhin du lha thams cad bcing ba'i bsam pas mig gi tshul du byas na de lta bus ni rdo rje lcags sgrog gis bcing bar 'gyur ro / /
de bzhin du lha thams cad dbang du bya ba'i bsam pas mig gi tshul du byas la bzlas brjod byas nas de lta bus ni dbang du 'gyur ro / /
de bzhin du lha thams cad las thams cad la nges par sbyor ba'i bsam pas mig gi tshul du byas la bzlas brjod byas na lha thams cad las thams cad la sbyar bar 'gyur ro / /
klu thams cad gnod pa dang /
'dul ba dang dbang du bya ba dang /
las thams cad la nges par sbyar bar bya ba dang skrag par bya ba la ni zhes bya ba ni go bar zad do / /
de ji ltar 'gyur zhe na /
dang po'i rdo rje 'bar ba'i rdo rjes so zhes bya ba gsungs te /
dang po'i rdo rje rang gi snying gar bcings la bskyod cing 'dzum pa'i lta bas 'og tu blta zhing ha hUM ho d+h+r-i zhes bya ba zlos pa 'di dang po'i rdo rje 'bar ba'i rdo rje'o / /
'di skad ston pa yin te /
snga ma bzhin du rdo rje sems dpa'i sbyor ba byas la /
de bzhin du dang bo'i rdo rje rang gi snying gar bcings te /
bskyod cing 'dzum pa'i lta bas 'og tu blta zhing a nu rA ga yA mi hUM ha zhes zlos shing 'od zer 'bar bas kun 'khrugs pa'i rdo rje lcags kyu'i khro bos klu rnams kun du drangs par bsam par byas te /
de lta bus ni klu thams cad dbang du 'gyur ro / /
a nu rA ga yA mi hUM zhes bya ba zlos shing klu la blta bar byas te /
de lta bus ni dgug par 'gyur ba'i klu thams cad 'dul bar 'gyur ro / /
a nu rA ga yA mi hUM ho zhes bya bas dgug pa'i lta bas bkug par blta zhing bzlas par byas te /
de lta bus ni klu thams cad dbang du 'gyur ro / /
de bzhin du bkug pa'i klu la blta zhing las thams cad la nges par sbyar ba'i bsam pas a nu rA ga yA mi hUM d+h+r-i zhes bya ba bzlas par byas te /
de lta bus ni klu thams cad las thams cad la sbyor bar 'gyur ro / /
gnod sbyin la sogs pa thams cad dgug pa dang dbang du bya ba dang /
las thams cad la nges par sbyar ba dang /
skrag par bya ba la ni zhes bya ba ni go bar zad do / /
'di dag thams cad ji ltar 'gyur zhe na /
dang po'i rdo rje gdon 'dul bas so zhes bya ba gsungs te /
sa la gnod sbyin la sogs pa'i gzugs bris la /
de bzhin du dpal rdo rje sems dpa'i sbyor ba byas nas dang po'i rdo rje snga ma bzhin du bcings la gnod sbyin la sogs pa de'i gdong la dbus ma'i rdo rje bzhag ste /
de'i 'bar ba'i lcags kyus gnod sbyin la sogs pa dgug par bya zhing de bzhin du de rnams la sngar bshad pa'i g.yo zhing 'bar ba'i lta bas bltas na 'gugs par 'gyur ro / /
dbang du bya ba'i bsam pas bzhag la bzlas na de lta bus ni dbang du 'gyur ro / /
bcing ba'i bsam pas ni rdo rje lcags sgrog gis bcing bar 'gyur ro / /
las thams cad la nges par sbyor ba'i bsam pas bzlas na de lta bus ni gnod sbyin la sogs pa thams cad las thams cad la nges par sbyar bar 'gyur ro / /
dkyil 'khor thams cad brtag pa dang /
'jug pa dang /
mchod pa dang /
sgrub pa la ni zhes bya ba la ni rdo rje sems dpa' la sogs pa'i dkyil 'khor brtag pa ni ras dang /
rtsig pa dang /
nam mkha' la sogs pa'i gnas thams cad du sprul pa'o / /
ji ltar sprul pa'i dkyil 'khor du bdag nyid 'jug pa ni 'jug pa'o / /
me tog la sogs pa'i phyi rol gyi yo byad kyi tshul rnams dang rdo rje mtshon cha ma la sogs pas dkyil 'khor thams cad mchod pa ni mchod pa'o / /
dkyil 'khor de rnams dam tshig gi phyag rgya la sogs pas rang gi dbang du byas pa ni bsgrub pa'o / /
'di dag thams cad ji ltar 'gyur zhe na /
dang po'i rdo rje 'khor los so / /
zhes bya ba gsungs te /
dang po'i dbus ma'i rdo rje rtse mo thur du sa gzhi la gzugs pas ni brtag par 'gyur ro / /
kha'i dbus su bzhag pas ni zhugs par 'gyur ro / /
phyag byas pas ni mchod par 'gyur ro / /
snying gar bzhag pas ni bsgrubs par gyur pa 'di ni dang po'i rdo rje 'khor lo'i mtshan nyid do / /
'di skad ston pa yin te /
de bzhin du dpal rdo rje sems dpa'i sbyor ba byas la hUM gis dang po'i rdo rje bcings te /
de'i rtse mo dbus ma'i dkyil 'khor sprul pa'i bsam pas a nu rA ga yA mi hUM zhes zlos shing sa la bzhag na de lta bus ni dkyil 'khor sprul par 'gyur ro / /
khar bzhag ste bzlas nas de lta bus ni dkyil 'khor du 'jug par 'gyur ro / /
de'i rtse mo dbus ma btud de phyag byas na de lta bus ni dkyil 'khor mchod par 'gyur ro / /
de'i rtse mo dbus ma snying gar bzhag ste bzlas na dkyil 'khor bsgrubs par 'gyur ro / /
phyag rgya thams cad dgug pa dang /
bcing ba dang /
brtan par bya ba dang /
bsgrub pa zhes bya ba ni phyag rgya chen po la sogs pa'i rigs thams cad kyi phyag rgya ni phyag rgya thams cad do / /
de rnams spyan drang ba ni dgug pa'o / /
de rnams nyid kyi dam tshig gis bcings pas ni bcings pa'o / /
sgrub pa po'i 'dod pa rdzogs par bya ba la de rnams nyid kyi thugs rtse gcig pa nyid du 'gyur ba ni brtan pa'o / /
des dbang du bya ba ni sgrub pa po 'di dag thams cad ji ltar 'gyur zhe na /
dang po'i rdo rje'i phyag rgya bsgrubs pas so zhes bya ba gsungs te /
dang po'i phyag rgya bcings mod la sor mo thams cad drang ba las yid la bya ba ni dang po'i rdo rje sgrub pa'i mtshan nyid do / /
'dis ni 'di skad ston par 'gyur ba ste /
de bzhin du dpal rdo rje sems dpa'i sbyor ba byas la /
dang po'i rdo rje bcings te /
rigs kyi lha thams cad kyi dam tshig dang /
chos dang las kyi phyag rgya dgug pa'i bsam pas /
rang gi snying gar rdo rje bsdams pa dral ba'i tshul du mos la sor mo thams cad dral bar bya ste /
de lta bus ni phyag rgya thams cad dgug par 'gyur ro / /
bcing ba'i bsam pas ni phyag rgya thams cad bcing bar 'gyur ro / /
phyag rgya thams cad brtan par bya ba'i bsam pas ni phyag rgya thams cad sgrub par 'gyur ro / /
dam tshig thams cad ni ye shes sems dpa'o / /
de rnams dgug pa ni spyan drang ba'o / /
de rnams gzhug pa ni rang gi lus sam ras ris la sogs pa la gzhug pa'o / /
de rnams nyid bcing ba ni rang gi lus la sogs pa la brtan par bya'o / /
de rnams nyid grub pa ni lus la sogs pa la rang dbang du bya ba'o / /
'di dag thams cad ji ltar 'gyur zhe na /
dang po'i rdo rje dam tshig gi mchog gis so zhes bya ba gsungs te /
dang po'i rdo rje bcings la dzaHhUM baM hoHzhes zlos pa 'di ni dang po'i rdo rje dam tshig gi mchog go / /
'di skad ston pa yin te /
rdo rje sems dpa' la sogs pa'i sbyor ba byas la /
ye shes sems dpa' ji lta ba bzhin du spyan drangs la rang gi dam tshig gi phyag rgyas ji lta ba bzhin du blta ba byas la dang po'i rdo rje de dzaHhUM baM hoHzlos shing rang gi lus la dkyil 'khor la sogs pa dgug pa dang /
gzhug pa dang /
bcing ba dang /
dbang du bya ba'o / /
las thams cad rab tu bsgrub pa dang /
rnam par mi 'jig par bya ba dang /
brtan par bya ba dang /
grags pa chen po rab tu bsgrags pa ni zhes bya ba ni thams cad kyang yin la las kyang yin pas na las thams cad de /
thams cad rjes su mnyes par bya ba la sogs pa'o / /
de rnams bsgrub pa ni rang dbang du bya ba rdzogs par byed ces bya ba'i tha tshig go / /
rang dbang du bya ba rnams phyi ma'i mthar thug pa med pa'i bar du brtan par bya ba ni rnam par mi 'jig par bya ba'o / /
srog chags dang srog chags ma yin pa rnams kyis mi shigs par bya ba ni brtan par bya ba'o / /
thams cad rjes su mnyes par bya ba la sogs pas rnal 'byor pa che ge mo zhig sems can gyi don byed de zhes phyogs bcur sgra grag par 'gyur ba ni grags pa chen po bsgrags pa'o / /
'di dag thams cad ji ltar 'gyur zhe na /
dang po'i rdo rje las kyi phyag rgyas so zhes bya ba gsungs te /
dang po'i rdo rje'i rdo rje dbus ma'i phyi rol gyi spyi bo dang /
snying ga dang /
kha dang /
phyogs thams cad du bskor ba ni 'di'i mtshan nyid yin no / /
'di skad ston pa yin te /
de bzhin du dpal rdo rje sems dpa'i sbyor ba byas la /
dang po'i rdo rje bcings te /
de'i rtse mo dbus ma phyir bstan te /
spyi bor gzhag par byas te de lta bus ni las thams cad rab tu 'grub par 'gyur ro / /
snying gar bzhag na las thams cad rnam par mi 'jig par 'gyur ro / /
khar bzhag na de lta bus ni las thams cad brtan par 'gyur ro / /
phyogs thams cad du bskor na grags pa chen po rab tu sgrogs par 'gyur ro / /
rdo rje thams cad dgug pa dang /
gzhug pa dang /
bcing ba dang /
dbang du bya ba bsgrub pa ni dang po'i rdo rjes so zhes bya ba ni dang po'i rdo rje dang /
de bzhin gshegs pa'i rdo rje dang /
rdo rje khro bo'i rdo rje dang /
pad+ma'i rigs dang /
rdo rje rin chen te /
rigs thams cad kyi mtshan ma ni rdo rje thams cad do / /
de rnams dgug pa la sogs pa ni ji skad bshad pa byed par 'dod pas rang gi snying gar dang po'i rdo rje bcings la rang gi snying gar bzhag ste /
rang gi bdag nyid rdo rje bsgom pa ni dang po'i rdo rje'i mtshan nyid do / /
'di skad ston pa yin te /
de bzhin du thams cad byas nas ji skad du bshad pa'i tshul gyis dang po'i rdo rje bcings la /
a nu rA ga yA mi hUM /
zhes zlos shing dang po'i rdo rjer bdag nyid bsgom par byas te /
de lta bus ni rdo rje thams cad dgug pa la sogs par 'gyur ro / /
sems dpa' chen po thams cad dgug pa dang /
gzhug pa dang /
bcing ba dang /
dbang du bya ba bsgrub pa la ni dang po'i rdo rje sems dpas so zhes bya ba ni sems dpa' chen po yang yin la thams cad kyang yin pas na sems dpa' chen po thams cad de /
rdo rje sems dpa' nas brtsams te bskal pa bzang po'i mthar thug pa rnams so / /
de rnams dgug pa la sogs pa ni go bar zad do / /
'di dag thams cad ni dang po'i rdo rje sems dpar gyur te /
dang po'i rdo rje bcings la rang gi byang chub sems dpa' bsgom pa ni 'di'i mtshan nyid yin te /
'di skad ston pa yin te /
de bzhin du dpal rdo rje sems dpa'i sbyor ba byas la dang po'i rdo rje ji lta ba bzhin du bcings te /
a nu rA ga yA mi hUM zhes zlos shing rdo rje sems dpa' bdag nyid rdo rje yid las byung ba la sogs pa'i byang chub sems dpa' nyid du bsgom par byas te /
de lta bus ni de dag thams cad du 'gyur ro / /
de bzhin gshegs pa thams cad dgug pa dang /
gzhug pa dang /
bcing ba dang /
dbang du bya ba bsgrub pa la ni zhes bya ba ni go sla'o / /
'di dag ji ltar 'gyur zhe na /
dang po'i rdo rje'i de bzhin gshegs pas so zhes bya ba gsungs te /
dang po'i rdo rje bcings la rang gi de bzhin gshegs pa thams cad rjes su dran pa ni 'di'i mtshan nyid yin no / /
'di skad ston pa yin te /
de bzhin du rdo rje sems dpa'i sbyor ba byas la /
dang po'i rdo rje ji lta ba bzhin du bcings la snga ma bzhin du zlos shing de bzhin gshegs pa rnam par snang mdzad dam /
mi bskyod pa la sogs par bdag nyid bsgom par byas te /
de lta bus ni de bzhin gshegs pa thams cad dgug pa la sogs par 'gyur ro / /
rdo rje 'dzin pa chen po dgug pa dang /
gzhug pa dang /
bcing ba dang /
dbang du bya ba la ni zhes bya ba la rdo rje 'dzin pa chen po ni rdo rje sems dpa'i phyag rgya chen po'i ngo bo nyid do / /
de dgug pa la sogs pa la ni go bar zad do / /
de ji ltar 'gyur zhe na /
dang po'i rdo rje 'dzin pas so zhes bya ba gsungs te /
dang po'i rdo rje nyid dang po'i rdo rje 'dzin pa yin te /
rdo rje 'chang chen por rang nyid rjes su dran pa bsgom par 'gyur ro / /
'di skad ston pa yin te /
de bzhin du dpal rdo rje sems dpa'i sbyor ba byas la hUM gis dang po'i rdo rje bcings la a nu rA ga yA mi hUM zhes zlos shing rdo rje 'dzin pa chen por bdag nyid bsgom par byas te /
de lta bus ni rdo rje 'dzin pa chen po rnal 'byor pa rang gi lus la dgug pa dang /
gzhug pa dang /
bcing ba dang /
dbang du bya bar 'gyur ro / /
yang gsungs pa zhes bya ba la sogs pa go sla'o / /
'di las sgrub pa thams cad la yi ge hUM gis rang gi phyag rgya bcings la a nu rA ga yA mi hUM zhes bzla bar bya'o / /
de ltar phyag rgya bzhi tshoms kyi tshul gyis las brgya bcu gnyis su gsungs te /
da ni de nas dang po'i snying po ma grub pa'o zhes bya ba la sogs pas phyag rgya lnga tshoms kyi tshul gyis gar las byung ba'i las kyi phyag rgya las brgya pa bsgrub pa gsungs pa yin te /
de nas zhes bya ba'i sgra ni de ma thag ston pa'i tshig yin te /
gang gi tshe rnal 'byor pas ji skad du bshad pa'i sgrub pas hUM zhes bya ba'i snying pos mngon par 'dod pa'i dngos grub ma bsgrubs shing rang dbang du ma byas pa de'i tshe ni ma bsgrubs par gyur pa yin te /
ma bsgrubs pa ni dang po'i snying po yi ge hUM de thams cad de /
lhag ma ma lus pa dang /
don yod pa ste /
'bras bu yod pa yin la de nyid ni thogs pa med pa'o / /
las kyang yin la thams cad kyang yin pas na las thams cad de /
thams cad shin du bsrung ba la sogs pa las rnam pa brgya'o / /
de rnams kyi rab 'byam ni rgyun te /
de skad cig gis bsgrubs pa ni skad cig rang dbang du bya ba'o / /
de thams cad rjes su bshad par bya'o zhes bya ba bcom ldan 'das rdo rje thams cad kyi sna tshogs phrin las rdo rje 'chang chen pos gsungs so zhes bya ba ni rdo rje sems dpas bka' stsal pa'o / /
don yod pa zhes bya ba la sogs pa ni go bar zad do / /
las kyi rgyun de dag kyang gang zhe na /
dngos grub skad cig gis grub ces gsungs pa dang /
'di lta ste zhes bya ba la sogs pa gsungs pa yin te /
'di ltar zhes bya ba nye bar ston pa'i tshig yin no / /
thams cad shin tu bsrung ba dang /
yongs su skyong ba dang /
zhi ba dang /
bde legs su bya ba dang /
tshe mngon par 'phel ba la ni zhes bya ba ni rgyu ba dang mi rgyu ba'i dngos po lhag par bsrung ba ni thams cad shin tu bsrung ba'o / /
rgyal srid la sogs pa'i longs spyod yongs su 'phel bar bya ba ni sems can yongs su bskyang ba yin te /
bde ba dang yid bde ba thams cad 'byin pa zhes bya ba'i tha tshig go / /
dus ma yin par 'chi ba dang /
yams dang nye bar 'tshe ba zhi bar bya ba ni zhi ba'o / /
'di dag nyid ma skyes pa rnams mi skye bar bya ba'i phyir zhi ba'i las gang zhig byed pa de ni bde legs so / /
tshe srung bar byed pa ni tshe mngon par 'phel ba'o / /
'di dag thams cad ji ltar zhe na /
rdo rje gar gyi rdo rje sems dpa'i gtsug tor gyis so zhes gsungs te /
rdo rje gar las byung ba'i rdo rje sems dpa'i gtsug tor gyi phyag rgyas zhes bya ba'i tha tshig go / /
de nas 'di'i mtshan nyid bshad par bya ste /
rdo rje sku'i mchog gi gtsug tor gyi las dang /
rdo rje bsdams pa btsir ba dang /
dbus ma'i nor bu bskor ba dang /
sor mo thams cad kyi rdo rje dang sor mo lhag ma rnams kyi 'od kyi rdo rje'o / /
'dis ni 'di skad ston par 'gyur te /
snga ma bzhin du dpal rdo rje sems dpa'i sbyor ba byas la rdo rje thal mo'i mdzub mo gnyis gzhibs te rtse mor byas nas g.yon pa'i mthe bo'i steng du g.yas pa'i mthe bong sems dpa'i skyil mo krung gi tshul du bzhag pa 'di ni rdo rje sku'i mchog go / /
'di spyi gtsug tu bzhag la btsir zhing bsgrub par bya ba'i skyes bu chen po'i mtshan gtsug tor dang ldan pa'i rdo rje sems dpa'i gtsug tor gyi rang bzhin du bsam par bya ste /
de lta bus ni thams cad shin tu bsrung bar 'gyur ro / /
phyag rgya de nyid kyi gung mo sor mo dbus ma gnyis kyis rgyab tu bkug la /
nor bur byas pa bsgrub par bya ba'i sems can gyi khams thams cad dbang bskur ba thob pa las rin po che sna bdun dang ldan pa'i rgyal srid la rab tu gzhag par bsam par byas te /
de lta bus ni thams cad yongs su bskyangs par 'gyur ro / /
gtsug tor gyi phyag rgya de gnyis bskor la bsgrub par bya ba yang bcom ldan 'das rdo rje sems dpa'i bdud rtsi'i phra rab kyis yongs su bkang la rdo rje sems dpar byas te /
de lta bus ni zhi bar 'gyur ro / /
gtsug tor gyi phyag rgya nyid kyis mthe bong gnyis gzhibs te rtse mor byas pa dang /
mdzub mo gnyis kyi rtse mo dang /
gung mo gnyis kyi rtse mo dang /
srin lag gnyis kyi rtse mo dang /
mthe'u chung gnyis kyi rtse mor byas la bsgrub par byas pa'i dus ma yin pa'i 'chi ba dang /
nad la sogs pa zil gyis mnan la rdo rje sems dpar gyur par bsam par bya ste /
de lta bus ni bde legs su byas par 'gyur ro / /
gtsug tor gyi phyag rgya de nyid bcings la /
srin lag dang mthe'u chung rdo rje thal mo kha phye ba bcings te /
'od kyi dkyil 'khor byas la dpal rdo rje sems dpa'i bdud rtsi'i rgyun gyis bsgrub par bya ba kun bkang la /
rdo rje sems dpa' gyur nas rga shi med par bsams nas tshe mngon par 'phel bar 'gyur ro / /
dkyil 'khor thams cad dang /
mtshams dang /
phyogs dang /
dam tshig dang /
dngos grub bcing ba dang /
bsrung ba la ni zhes bya ba la ni dkyil 'khor thams cad bcing ba ni ra ba'i 'og gi cha rdo rjer bya ba'o / /
mtshams bcing ba ni mngon par 'dod pa'i sa'i cha kun nas rdo rje phreng bas yongs su bskor ba'o / /
phyogs bcing ba ni lha'i khang pa nang du bcug par byas nas phyogs bcur rdo rje'i me 'bar bar bskyed de /
'di dag gis dkyil 'khor thams cad dang /
mtshams dang /
phyogs bcing bas bsrung ba ni dkyil 'khor gzhan dag tu yang bya ba yin no / /
rdo rje sems dpa' la sogs pa'i sems dpa' dang /
phyag rgya chen po'i rang bzhin nam dkyil 'khor ni dam tshig chen po'o / /
rdo rje sems dpa' la sogs pa'i dngos grub ni rdzogs par 'gyur ro / /
las lnga po 'di dag ji ltar 'grub par 'gyur zhe na /
rdo rje chen po'i gar gyis so sor 'brang bas so zhes bya ba gsungs te /
khro bo'i khu tshur gnyis kyis phyogs kyi tshogs g.yas nas yongs su bskor ba dang /
khar bskor ba dang /
snying gar zhugs na 'bar ba'i rnam par bya ba dang /
dam tshig la ni baM zhes bya ba dang /
grub pa la yang baM brjod par byas te /
'di ni 'di'i mtshan nyid yin te /
'dis ni 'di skad ston par 'gyur ro / /
de bzhin du dpal rdo rje sems dpa'i sbyor ba byas la khro bo'i khu tshur gnyis kyis phyogs kyi tshogs g.yas nas bskor ba'i tshul du byas nas dkyil 'khor bcing bar 'gyur ro / /
de nyid khar bskor la des mtshams bcing ba'i tshul du byas te /
'di lta bus ni mtshams bcing bar 'gyur ro / /
de nyid rang gi snying gar bzhugs par byas la rang gi snying ga las rdo rje 'bar bas phyung la des phyogs bcing bar bya zhing /
phyag rgyas phyogs bcing ba'i tshul du byas na 'dis phyogs bcing bar 'gyur te phyogs thams cad du me 'bar ba'i ra ba byas te /
khro bo chen po 'bar ba'i rdo rje bkod par yang mi 'jug go zhes bcom ldan 'das rdo rje 'chang chen pos gsungs so / /
yi ge baM dang khro bo'i khu tshur gnyis po de gnyis kyis rdo rje sems dpa' la sogs pa'i dam tshig la rab tu gzhag par 'gyur ro / /
khro bo'i khu tshur gnyis po de nyid dang baM zlos shing rdo rje sems dpa' la sogs pa'i dngos grub bsgrubs na /
de lta bus ni rdo rje sems dpa' la sogs pa'i dngos grub sgrub par 'gyur ro / /
nyin gsum pa dang nyin bzhi pa dang /
slar zlos pa dang rtag pa dang /
khyab 'jug gi rims thams cad ces bya ba ni sman dpyad kyi gtsug lag las shes par bya'o / /
bsal ba la ni zhes bya ba ni de rnams nad pa'i rgyud las nges par bsal ba'o / /
de ji ltar 'gyur zhe na /
rdo rje gar gyis rims nad dang bral bas so zhes bya ba gsungs so / /
'di'i mtshan nyid ni 'di yin te /
sems ma'i rdo rje lta bas bsal bas nyin gsum pa dang /
bzhi pa dang /
slar zlos pa dang /
rtag pa'i rims sel to / /
tshad med par bskor bas ni dmigs 'byed mi nus pa zhi bar 'gyur ro / /
'di skad ston pa yin te /
de bzhin du dpal rdo rje sems dpa'i sbyor ba byas la /
rdo rje dbus ma'i gung mo gnyis bsgreng ste /
myu gur byas pa'i sems ma rdo rje ma bcings la /
des rim gyis gzung bar bya zhing /
byams pa'i lta bas kyang bsal la /
bcom ldan 'das gtsug 'phyang gis kyang nad pa'i lus kyi spyi bo nas brtsams te rkang mthil gyi bar du kun du gang bar bsam par bya ste /
de lta bus ni nyin gsum pa dang /
nyin bzhi pa dang /
slar zlos pa dang /
rtag pa'i rims dang bral bar 'gyur ro / /
khyab 'jug gi rims ni dpag tu med par khyab cing bskor bas bral bar 'gyur ro / /
ltung ba ni sems kyi sdug bsngal lo / /
gnod pa ni gcong chen po la sogs pa'o / /
nad ni skya rbab la sogs pa'o / /
mya ngan ni 'jig rten du grags par zad do / /
lus kyis gnod pa myong ba la sogs pa ni sdug bsngal lo / /
'di dag rnam par gzhag pa ni med par bya ba'o / /
'di'i don ji ltar 'gyur zhe na /
rdo rje gar gyi sdug bsngal nye bar zhi bas so zhes bya bas gsungs so / /
des na 'di'i mtshan nyid bshad pa ni rdo rje khu tshur gnyis kyis mthe'u chung gnyis lcags kyur sbrel la btud de /
mdzub mo gzhibs pa'i rtse mos las kyi dus su snying gar gzhag par byab pa dang /
mdzub mo'i rtse mo btsir ba dang /
khar gzhug pa dang bzlog ste /
mdzod spu'i gnas su gzhag pa'o / /
'di dag gis ni don 'di skad ston te /
de bzhin du dpal rdo rje sems dpa'i sbyor ba byas la rdo rje khu tshur gnyis bcings pa ste /
mthe'u chung gnyis lcags kyur byas la phan tshun sbrel ba bcings pa la mdzub mo gnyis gzhibs pa rtse mor byas nas rang dang gzhan gyi snying ga'i phyogs su bzhag la /
sngags zlos shing rdo rje sems dpas bsgrub par bya ba'i lus la kun du bkang nas bde ba dang /
yid bde ba thams cad dang ldan par bsam par byas te /
de lta bus ni ltung ba thams cad zhi bar 'gyur ro / /
de bzhin du thams cad byas la phyag rgya de nyid kyis bsgrub par bya ba la byab par bya zhing /
bcom ldan 'das kyi phyag gis kyang de bzhin du bsgrub par bya ba'i lus khyab par gyur par bsam par byas te /
de lta bus ni gnod pa thams cad zhi bar 'gyur ro / /
de bzhin du thams cad byas la mdzub mo gnyis kyi rtse mos nad pa btsir bar bya zhing /
bcom ldan 'das gtsug 'phyang gis kyang nad pa'i lus la khyab par gyur par bsam par byas te /
de lta bus nad thams cad 'jig par 'gyur ro / /
de bzhin du thams cad byas la /
phyag rgya de nyid bkod pa'i tshul gyis khar bzhag la /
yid kyis bsgrub par bya zhing nad pa'i lus dang lhan cig tu byas te /
de lta bus ni bsgrub par bya ba rdo rje sems dpa'i bde ba dang yid bde ba thob nas mya ngan thams cad dang bral bar 'gyur ro / /
de bzhin du thams cad byas la phyag rgya de nyid yongs su bzlog ste /
mdzod spur bzhag ste bcom ldan 'das rdo rje sems dpa' bsgrub par bya ba khyab par bsam par byas te /
de lta bus ni sdug bsngal thams cad 'jig par 'gyur ro / /
dug dang sbyar ba'i dug thams cad nye bar sbyar ba dang /
dbab pa dang /
bza' ba dang /
bcing ba dang /
bdud rtsir bya ba la ni zhes bya ba ni go bar zad do / /
'di dag thams cad gang gis bya zhe na /
rdo rje gar gyi nye ba'i dug gis so zhes bya ba gsungs te /
de la 'di'i mtshan nyid 'di yin te /
rdo rje bsdams pa'i mthe chung gnyis sbrel te /
ba dan gsum pa rdo rje mgu ba'i tshul gyis nye bar bskul ba dang /
sdud pa'i tshul dang /
rdo rje bsnun pa dang /
snyim pas bzed pa dang /
rdo rje btung ba'o / /
'di skad ston pa yin te /
de bzhin du rdo rje sems dpa'i sbyor ba byas la /
dug dang sbyar ba'i dug thams cad kyi 'og tu /
yaM las rlung gi dkyil 'khor de'i steng du raM las me'i dkyil 'khor / /
de'i steng du yi ge hUM 'od zer 'bar ba kun du 'khrugs pa bsams la /
lag pa gnyis kyis ba dan gsum pa bcings la /
mthe'u chung gnyis kyis shin tu mgu ba'i tshul gyis byas te /
des kyang rlung gi dkyil 'khor gyis sbar ba'i me'i dkyil 'khor hUM dang bcas pas dug gam sbyar ba'i dug shing skam po bzhin nye bar 'bar bar bsams te /
de lta bus ni dug dang sbyar ba'i dug thams cad nye bar 'bar bar 'gyur ro / /
mthe'u chung gnyis po de nyid kyis bsdu ba'i tshul du byas pas ni dug dang sbyar ba'i dug thams cad bcing bar 'gyur ro / /
de bzhin du mthe'u chung gnyis kyis bsnun pa'i tshul du byas pa ni dug dang sbyar ba'i dug thams cad dbang po'i gdu bus bcing bar 'gyur ro / /
lce la hUM las rdo rje dkar po bsams la de la yi ge hUM zla ba'i mdog can gyi 'od zer 'bar ba bsams la ba dan gsum pa gnyis kyi snyim pas dug dang sbyar ba'i dug thams cad bsal ba'i tshul du bya zhing dug kyang sbyar ba'i dug bza' bar bya'o / /
yi ge baM las sbyar ba'i dug gi steng du chu'i dkyil 'khor gyi steng du yi ge hUM las zla ba'i 'od zer rnam par 'phro ba dang /
yi ge hUM gis dug dang sbyar ba'i dug bdud rtsir byas par bsams la /
ba dan gsum pa'i lag pa gnyis kyis snyim pa byas pa btung ba'i tshul du byas te /
de lta bus ni bdud rtsir byas par 'gyur ro / /
gdon thams cad dbab pa dang /
bcing ba dang /
dam tshig 'dzin du gzhug pa dang /
rab tu 'dul ba dang /
bsrung ba la ni zhes bya ba go bar zad do / /
de ji ltar 'gyur zhe na /
rdo rje gar gyi gdon las thar bas so / /
de la 'di'i mtshan nyid 'di yin te /
rdo rje bsdams pa'i mdzub mo gnyis pa bkug la mthe bong gnyis bsgrengs nas phye ste /
mche bar bya ba ni rdo rje gnod sbyin gyi phyag rgya ste /
des lag mthil dal bus brdab pa dang /
mdzub mo'i sor mo btsir ba dang /
gung mo'i rdo rje bsdams pa dang /
byab cing phyag rgya myur du dgrol ba dang /
sor mo lhag ma rdo rje gtsug tor du bya ba'o / /
'dis ni 'di skad ston pa yin te /
de bzhin du dpal rdo rje sems dpa'i sbyor ba byas la /
rdo rje bsdams pa bcings te /
mdzub mo gnyis bkug pa nang du bcug ste /
mthe bong gnyis kha phye la phye ba'i tshul gyis rang gi khar bzhag nas rdo rje gnod sbyin du bdag nyid bsams na lag mthil gnyis dal gyis brdab cing gdon gyis zin pa'i snying gar yang rlung dang me'i dkyil 'khor gyi dbus na gnas pa'i rdo rje gnod sbyin rang bzhin du drag pa 'od zer 'bar ba kun du 'khrugs pa yid kyis bcug na des gnod sbyin gyis bzung ba'i lus la gnas pa'i gdon shing skam po ltar 'bar zhing sreg par bsam par byas te /
de lta bus ni 'bar bar 'gyur ro / /
phyag rgya 'di nyid kyis mdzub mo 'di nyid kyi sen mo phan tshun btsir ba'i tshul du byas te /
de lta bus ni rdo rje lcags sgrog gis gdon bcing bar 'gyur ro / /
phyag rgya 'di nyid gung mo gnyis rtse mo sbyar la bstan na thams cad du gdon dam tshig 'dzin par 'gyur ro / /
de bzhin du rdo rje gnod sbyin gyi phyag rgya byas la /
gdon lus las bsal ba'i bsam pas gdon 'byung ba'i tshul du byas nas myur du bkrol na de lta bus ni gdon thams cad 'dul bar 'gyur te /
gdon las thar to zhes bya ba'i tha tshig go / /
rdo rje gnod sbyin gyi phyag rgya de gnyis kyis mdzub mo dang /
mthe bong gi gdong sbyar la phyag rgya de bsgrub par bya ba'i spyi gtsug tu gzhag par byas te /
de lta bus ni bsrung bar 'gyur ro / /
gdon bsal nas bsgrub par bya ba phyag rgya 'dis bsrung bar bya'o zhes ston pa yin no / /
thams cad bcing ba dang /
thar pa dang /
dral ba dang /
ltung bar bya ba dang /
bslang ba la ni zhes bya ba ni go bar sla'o / /
de dag thams cad ji ltar 'gyur zhe na /
rdo rje gar gyi khro bo chen pos so / /
zhes bya ba gsungs so / /
'di'i mtshan nyid ni 'di yin te /
ba dan gsum pa gnyis bkan te /
mdzub mo khas sbub pa dang /
gung mo mdud par bcings la gung mo dang mdzub mo gdong sbyar ba de dang rdo rje hUM mdzad kyis las bya ba ni mdud pa btsir ba dang /
phyag rgya mod la dgrol ba dang /
btsir te se gol gtogs pa dang /
gung mos brdeb cing dong du ltung bar bya ba dang /
bslang ba'i tshul du bya ba'o / /
'di skad ston pa yin te /
de bzhin du dpal rdo rje sems dpa'i sbyor ba byas la /
ba dan gsum pa gnyis bkan te bzhag nas de nas de khas sbub la /
gung mo gnyis mdud pa byas la /
mdzub mo gnyis dang gung mo gnyis gdong sprad de phyag rgya btsir zhing hUM bzlas nas bdag nyid rdo rje hUM mdzad du bsams te /
hUM zhes bzlas na thams cad bcing bar 'gyur ro / /
hUM de nyid zlos shing /
lcags sgrog la sogs pa bcings pa'i steng du 'bar ba'i rdo rje dbab par yid kyis bsam par byas te /
de lta bus ni bcings pa kun las grol bar byed par 'gyur ro / /
de nyid zlos shing phyag rgya btsir la 'khrul 'khor la sogs pa gzhig pa'i bsam pas rdo rje 'bar ba de la yid kyis dbab par byas te /
de rnam par bshig na de lta bus thams cad dral bar 'gyur ro / /
de phyag rgya de nyid bcings te /
gung mo gnyis rtse mo sbyar nas rtse mo des lha la sogs pa lhung bar bya ba'i bsam pas hUM bzlas la nam mkha' la bsnun na /
de lta bus ni thams cad dong du ltung bar 'gyur ro / /
yang gung mo gnyis snga ma bzhin du bcings te 'dis blang ba'i tshul du byed cing yi ge hUM bzlas par byas te /
de lta bus ni ltung ba thams cad las bslang bar 'gyur ro / /
mkha' 'gro ma thams cad kyi phyag rgya gzhig pa dang /
gdon las thar bar bya ba dang /
'chi ba slong ba dang /
tshe mngon par 'phel ba dang /
shin tu bsrung ba la ni zhes bya ba ni go bar zad do / /
'di dag thams cad ji ltar 'gyur zhe na /
rdo rje gar gyi lan gyi phyag rgyas so zhes bya ba gsungs so / /
ba dan gsum pa gnyis mnyam por byas la mdzub mo dang mthe chung rdo rjer byas te /
gung mo mdud la bzlog ste /
dbang bskur ba'i gnas dang /
khar bzhag la hUM gis gzhig pa dang /
mus gdon las thar bar bya ba dang /
a zhes bya ba la sogs pas 'chi ba las bslang ba dang /
hUM gi glus tshe mngon par 'phel ba dang /
yi ge hUM gi chos kyi tshig gis shin tu bsrung ba ni 'di'i mtshan nyid yin no / /
'dis ni 'di skad ston pa yin te /
snga ma bzhin du dpal rdo rje sems dpa'i sbyor ba byas la yi ge hUM las ji skad du bshad pa'i mtshan nyid can gyis dpal he ru kar bdag nyid bskyed la ba dan gsum pa gnyis bcings te /
gung mo'i sor mo gnyis mdud pa'i tshul du bcings la /
mdzub mo gnyis dang /
mthe chung gnyis kyi rtse mo gnyis byas la bzlog ste /
mdzub mo gnyis kyi gdong mdzod spu'i gnas su bzhag la /
yi ge hUM zlos shing mkha' 'gro ma'am / /
phra men mas zin pa'i lus la dpal he ru ka 'khor dang bcas pa yid kyis bcug la des mkha' 'gro ma'i phyag rgya thams cad zos par bsam par byas te /
de lta bus ni mkha' 'gro ma'i phyag rgya thams cad gzhig par 'gyur ro / /
gal te mkha' 'gro ma rnams phyag rgya bcings pas gnod par byed par 'gyur na de'i tshe de'i phyag rgya'i steng du hUM gis rdo rje 'bar ba dbab par byas te /
de lta bus kyang mkha' 'gro ma'i phyag rgya thams cad 'jig par 'gyur ro / /
phyag rgya 'di nyid bcings la mkha' 'gro ma la sogs pa'i gdon las thar bar bya ba'i bsam pas mu zhes bya ba zlos shing bcom ldan 'das dpal he ru ka yang bsgrub par bya ba'i lus la zhugs nas gdon rnams nges par 'byin par bsam par byas te /
de lta bus ni gdon las thar bar 'gyur ro / /
phyag rgya 'di nyid bcings la mkha' 'gro ma'i gdon gyis bsad pa'i lus la /
dpal he ru ka 'khor dang bcas pa'i yi ge a zlos shing yid kyis bcug la rdo rje 'bar ba'i lcags kyus mkha' 'gro ma'i gdon las snying bkug la bcings pa'i lus la bcug la /
de'i snying la bzhag ste /
des bde zhing slar 'tsho bar 'gyur bar bsam par bya ste /
de lta bus ni 'chi ba bslang bar 'gyur ro / /
phyag rgya de nyid bcings la hUM gis glu zlos shing bsgrub par bya ba'i snying gar dpal rdo rje sems dpa'i zla ba'i mdog can gyi mgo la bdud rtsi'i char 'bebs par bsam par byas te /
de lta bus ni tshe 'di mngon par 'phel bar 'gyur ro / /
de bzhin du phyag rgya de bcings la chos kyi tshig gis yi ge haM zlos shing /
bsgrub par bya ba'i rdo rje'i go chas rdo rjer bya bar bsam par byas te /
de lta bus ni shin tu bsrung bar 'gyur ro / /
sgrub pa thams cad ces bya ba la sogs pa ni bshad zin to / /
srin po la sogs pa'i gdon gyis nye ba ni sdig pa'o / /
rmi lam ngan pa dang /
ltas ngan pa dang /
byur ni go bar zad do / /
byur la sogs pa 'di dag gzhig pa ni zhi ba'o / /
de ji ltar 'gyur zhe na /
rdo rje gar gyi zhi bas so zhes gsungs te /
pad+ma chen po bcings la ji srid 'dod par bzlas pa 'am yang na pad+ma'i khu tshur g.yon pa bstan te /
mar dang /
til mar dang /
til dang /
'bras dang /
'byung khung gi phye ma'i sbyin sreg bya ba ni 'di'i mtshan nyid yin no / /
de la rdo rje thal mo khong stong du byas pa las mdzub mo dang /
gung mo dang mthe bong dang /
mthe'u chung dang mtheb mo'i 'dab ma bzhir bya ba ni pad+ma chen po'i mtshan nyid yin no / /
pad+ma'i khu tshur gyi mtshan nyid kyang 'phags pa spyan ras gzigs dbang phyug gi dkyil 'khor las 'og nas bshad pa las shes par bya'o / /
'di skad ston pa yin te /
de snga ma bzhin du rdo rje sems dpa'i rnal 'byor byas la bcom ldan 'das rdo rje sems dpa'i ras ris la sogs pa ji lta ba bzhin du spyan drangs la /
yang dag par mchod de phyag byas nas de'i 'og tu pad+ma chen po bcings te 'od zer 'bar bas kun du 'khrugs pa /
'phro ba rnam par 'bar ba'i 'od kyi rang bzhin ni dpal rdo rje sems dpa'i ye shes kyi 'od zer gyi spyan sngar 'dug pa la /
oM ni ra wa ra Na sarba d+harma tA badzra d+ha ri Ni haM /
zhes zlos shing pad+ma chen po'i phyag rgyas sgrib pa thams cad blangs la bsreg par bya'o / /
de lta bus ni sgrib pa thams cad 'jig par 'gyur ro / /
oM ro dzo bi ga ta sarba d+harmA badzra d+h+ha ri Ni haM /
zhes bya bas sdig pa thams cad blangs la bsreg par bya'o / /
de lta bus ni sdig pa thams cad 'jig par 'gyur ro / /
oM swa p+no pa ma sarba d+harmAH pra ti be da badzra d+ha ri Ni haM /
zhes bya bas rmi lam ngan pa blangs la bsreg par bya'o / /
de lta bus ni rmi lam ngan pa thams cad 'jig par 'gyur ro / /
oM ni rni mit+ta sarba d+harmA dz+nyA na badzra d+ha ri Ni haM /
zhes bya bas ltas ngan pa thams cad blangs la bsreg par bya'o / /
de lta bus ni ltas ngan pa thams cad 'jig par 'gyur ro / /
oM swa b+hA wa pra b+ha swa ra sarba d+harmA badzra d+ha ri Ni haM /
zhes bya bas byur thams cad blangs la bsreg par byas na de lta bus ni byur thams cad 'jig par 'gyur ro / /
yang na pad+ma can gyi khu tshur gyis phyi'i sbyin sreg byas te /
rdo rje sems dpa'i rnal 'byor byas la /
las thams cad pa'i thab khung du bcom ldan 'das ji lta ba bzhin du spyan drangs nas /
g.yon pa'i pad+ma'i khu tshur dang /
g.yas pa pad+ma'i khu tshur gyis dgang gzar dang blugs gzar blangs te /
oM ni ra wa ra Na sarba d+harma tA badzra d+ha ri Ni haM /
zhes mar gyi sbyin sreg byas te /
de lta bus ni sdig pa thams cad 'jig par 'gyur ro / /
de bzhin du thams cad du byas nas /
oM ro dzo bi ga ta sarba d+harmAbadzra d+ha ri Ni haM zhes zlos shing til mar gyi sbyin sreg byas na de lta bus ni sdig pa thams cad 'jig par 'gyur ro //
de bzhin du thams cad byas la /
oM swa p+no pa ma sarba d+harmAHpra ti be da badzra d+ha ri Ni haM /
zhes zlos shing til gyi sbyin sreg byas na rmi lam ngan pa rnams 'jig par 'gyur ro / /
de bzhin du thams cad byas la /
oM ni rni mit+ta sarba d+harmA dz+nyA na badzra d+ha ri Ni haM /
zhes bya bas 'bras kyi sbyin sreg byas na de lta bus ni ltas ngan pa thams cad 'jig par 'gyur ro /
de bzhin du thams cad byas la oM swa b+hA ba pra b+ha swa ra sarba d+harmA d+ha ri Ni haM /
zhes bya bas gser khams kyi phye ma'i sbyin sreg byas na des ni byur rnams 'joms par 'gyur ro / /
thams cad dbab pa dang /
bsgul ba dang /
gar byed du gzhug pa dang /
thams cad bden par smrar gzhug pa dang /
pra se na thams cad bsgrub par yang shes par bya'o / /
de dag thams cad ji ltar 'gyur zhe na /
rdo rje gar ma'i 'bebs pa'i phyag rgyas so zhes bya ba ni thams cad dbab pa dang /
bskyod pa dang /
gar byed du gzhug pa dang /
thams cad bden par smrar gzhug pa dang /
pra se na thams cad sgrub pa la ni zhes bya ba ni go bar zad do / /
'di dag thams cad ji ltar 'gyur zhe na /
rdo rje gar gyi 'bebs pa'i phyag rgyas so zhes bya ba gsungs so / /
de la 'di'i mtshan nyid ni 'di yin te /
ba dan gsum pa'i rdo rje gnyis bcings la dga' ba'i tshul gyis sen mos rol mo byed pa dang /
rdo rje bcings pa steng dang 'og tu bskyod pa dang /
rdo rje bsdams pa'i tha ma la sogs pa nas grol bar gar bya ba dang /
rdo rje bsdams pa'i mdzub mo gnyis kha nas dbyung ba lta bu dang /
bde ba chen po don yod pa'i dam tshig gi lcags kyus dngos po thams cad la rgyu ba dang mi rgyu ba rnams gzugs brnyan gyi tshul gyis gsal bar bstan pa dang /
sgra snyan gyi tshul gyis sems can dang /
bdag nyid kyis thams cad bde bar gsal bar thob pa'o / /
'dis ni 'di skad ston te /
snga ma bzhin du rdo rje sems dpa'i sbyor ba byas la ba dan gsum pa gnyis kyi rang bzhin can gyi rdo rje bsdams pa bcings la dga' ba'i tshul gyis mthe bong dang /
mdzub mo'i sen mos rol mo byed cing bcom ldan 'das dpal rdo rje sems dpa' rlung dang me'i dkyil 'khor la zhugs pa 'bar ba'i 'od zer kun du 'khrugs pas bsgrub par bya ba kun du gang bar 'gyur bar bsam par byas te /
de lta bus ni thams cad 'bab par 'gyur ro / /
ba dan gsum pa gnyis kyi rang bzhin can gyi rdo rje bsdams pa bsgrub par bya ba bskyod pa'i bsam pas steng dang 'og tu bskul bar byas te /
de lta bus ni thams cad bskul bar byas te /
de bzhin du thams cad byas la /
yid kyis bsgrub par bya ba dang /
lhan cig gcig tu byas te ba dan gsum pa gnyis kyi rang bzhin can rdo rje bsdams pa bcings te /
tha ma la sogs pa nas grol ba'i tshul gyis gar byas nas de lta bus ni thams cad gar byed par 'gyur ro / /
de bzhin du thams cad byas la yid kyis bsgrub par bya ba dang /
lhan cig gcig tu byas te /
ba dan gsum pa gnyis kyis rang bzhin can gyi rdo rje bsdams pa bcings la /
mdzub mo gnyis gzhibs te /
rtse mor byas nas tshig 'byung ba'i tshul gyis kha'i phyogs nas gyen du bteg na dbab par gyur pa'i sems can thams cad smra bar 'gyur ro / /
gsang ba'i lcags kyus bcings la dngos po thams cad gzugs brnyan gyi tshul du byung bar bsgoms nas rdo rje sems dpa' la sogs pa dngos po thams cad la bkug na de rang nyid kyis mthong zhing gzhan rnams la yang ston par 'gyur ba dang /
brag ca dang 'dra ba'i sbyor bas ni sgra thams cad rang gis thos pa dang /
gzhan gyis thos par byed par 'gyur ro / /
thams cad rgyas gdab pa dang /
gsad pa dang /
ltung bar bya ba dang /
bslang ba dang /
slar gso ba don yod par grub pa la ni zhes bya ba ni go sla'o / /
'di dag thams cad ji ltar 'gyur zhe na /
rdo rje gar gyi mkha' 'gro ma chen pos so zhes bya ba gsungs so / /
de nas 'di'i mtshan nyid bshad par bya ste /
rdo rje khro bo'i khu tshur gnyis bcings la rdo rje lta bas las bya ba ni 'di lta ste mig mi 'dzums par blta ba dang /
mig 'bras gyen du bzlog pa dang /
myur du btsums te bsgyel ba dang /
'og nas bslang bar bya'o / /
'dis ni 'di skad ston pa yin te /
de bzhin du dpal rdo rje sems dpa'i sbyor ba byas la /
yi ge hUM las rdo rje me ltar 'bar bar bdag nyid bsams te /
khro bo'i khu tshur gnyis bcings nas bsgrub par bya ba la mig mi 'dzums par blta zhing bsgrub par bya ba'i snying gar rdo rje 'bar ba bsam par byas te /
de lta bus ni thams cad rgyas btab par 'gyur ro / /
mig gyen du bsgul la yid kyis bsgrub par bya ba'i lus la zhugs la bsgrub par bya ba'i srog blangs nas gyen du 'phur bar byas te /
de lta bus ni thams cad gsod par 'gyur ro / /
bsgrub par bya ba ltung bar bya ba'i bsam pas mig 'dzums la myur du ltung bar byas pas ni thams cad ltung bar 'gyur ro / /
khro bo'i khu tshur gnyis po de nyid kyis bslang ba'i tshul du bya zhing /
lta bas bslang ba ni thams cad bslang bar 'gyur ro / /
blta ba de nyid dang khro bo'i lta bas byas na thams cad slar sos par 'gyur ro / /
thams cad rengs par bya ba dang /
rmongs par bya ba dang /
gnyid log par bya ba dang /
gsad pa dang /
bza' bar bya ba la ni zhes bya ba ni go sla'o / /
'di dag thams cad ji ltar 'gyur zhe na /
rdo rje gar gyi gdug pa'i srin pos so zhes bya ba gsungs so / /
de nas 'di'i mtshan nyid bshad par bya ste /
rdo rje khu tshur gnyis bcings la mdzub mo gnyis bzlog nas mche bar bya zhing mthe chung sor byas pas gzung zhing mche ba gtsigs pas 'jigs su rung ba'i khas mi 'gul ba nyid dang /
yan lag thams cad lhod pa dang gnyid yur zhing glal ba dang /
rang gi snying 'joms pa dang /
myur du ldang ba'o / /
'dis ni 'di skad ston par 'gyur ro / /
de bzhin du dpal rdo rje sems dpa'i sbyor ba byas la rdo rje gnod sbyin du bdag nyid bsams la mdzub mo gnyis kyis lcags kyu gnyis byas nas kha 'gram gnyis su mche ba'i tshul du bzhag la /
mthe'u chung gnyis 'jigs su rung ba'i khas bsgrub par bya ba len pa'i bsam pas sos 'dzin par byas te /
de lta bus ni thams cad rengs par 'gyur ro / /
de bzhin du thams cad byas la yid kyis bsgrub par bya ba dang /
gcig tu gyur par byas te /
phyag rgya 'di nyid bcings la bsgrub par bya ba rmongs par bya ba'i bsam pas yan lag thams cad lhod par gyur par byas na de lta bus ni thams cad rmongs par 'gyur ro / /
de nyid bcings la bsgrub par bya ba dang /
gcig tu gyur par bsams la mig btsums te glal bar byas na de lta bus ni thams cad gnyid log par bya bar 'gyur ro / /
bsgrub par bya ba gzhig pa'i bsam pas snying gar phyag rgya gzhig par byas te /
de lta bus ni thams cad gsod par 'gyur ro / /
bsgrub par bya ba bza' ba'i bsam pas myur du ldang ba'i tshul byas na de lta bus ni thams cad za bar 'gyur ro / /
gzhan gyi dpung thams cad skrag par bya ba dang /
gzhig par bya ba dang /
ltung bar bya ba dang /
gsad pa la ni zhes bya ba ni go bar zad do / /
'di rnams ji ltar 'gyur zhe na /
rdo rje gar gyi gshed byed kyis so / /
de nas 'di'i mtshan nyid bshad par bya ste /
rdo rje khu tshur gnyis bcings la kha gdangs pa dang /
gdong 'jigs su rung ba skra gyen du brdzes pa /
mgo thur du 'dud cing 'degs pas las bya'o zhes bya bas rdo rje khu tshur 'phen pa dang /
khu tshur btsir ba dang /
yi ge hUM gis mgo bos sdigs mdzub byed pa dang /
rang nyid khro zhing myur du bsgyel ba'o / /
'di skad ston pa yin te /
de bzhin du rdo rje sems dpa'i sbyor ba byas te /
rdo rje gnod sbyin gyi sprul pa bsams te /
rdo rje khu tshur gnyis bcings nas rnal 'byor pa kha gdangs shing skra gyen du brdzes pa /
mgo bo 'og nas bstod de b+h+yo zhes zlos shing rdo rje gnod sbyin gyi gzugs tshad med pas gzhan gyi dpung mchog tu skrag par byas par bsam par byas te /
de lta bus ni gzhan gyi dpung thams cad skrag par byas par 'gyur ro / /
de bzhin du rdo rje gnod sbyin du bdag nyid bsams la gzhan gyi dpung gzhig cing gzhom pa'i bsams pas de'i thad kar 'phang zhing rdo rje 'bar ba'i phra rab gzhan gyi dpung gi steng du 'bebs par bsam par bya ste /
de lta bus ni gzhan gyi dpung thams cad bcom par byas par 'gyur ro / /
snga ma bzhin du rdo rje gnod sbyin du bdag nyid bsams la /
rdo rje khu tshur gnyis bcing zhing /
gzhan gyi dpung khro bo'i rdo rje gnyis kyi bar du btsir bar gyur par bsams na /
de lta bus ni rang dbang du byas par 'gyur ro / /
snga ma bzhin du bdag nyid bsams la hUM dang mgo bos sdigs mdzub byas shing gzhan gyi dpung gi steng du rdo rje gnod sbyin gyi lus chen po ltung bar bsam par byas te /
de lta bus ni gzhan gyi lus thams cad lhung bar 'gyur ro / /
de bzhin du rdo rje gnod sbyin du bdag nyid bsams la rdo rje khu tshur gnyis bcings te /
khro bo chen po zil gyis gnon par gyur pa dang /
gzhan gyi dpung gsad pa'i bsam pas shin tu myur du lhung bar bya zhing /
bcom ldan 'das rdo rje gnod sbyin yang rdo rje 'od zer 'bar ba kun du 'khrugs pas gzhan gyi dpung gi steng du phab pas gzhan gyi dpung thal bar gyur par bsam par byas te /
de lta bus ni gzhan gyi dpung thams cad gsod par 'gyur ro / /
khro ba thams cad bsal ba dang /
bzhin ras dang bar bya ba dang /
rtsod pa las rgyal ba dang /
'jigs pa thams cad las thar ba dang /
g.yul 'gyed pa las rgyal ba grub pa la ni zhes bya ba ni go bar zad do / /
'di dag thams cad ji ltar 'gyur zhe na /
rdo rje gar gyi rgyal mtshan mchog gi dpung rgyan gyi rtse mo zhes bya ba gsungs so / /
de nas 'di'i mtshan nyid bshad par bya ste /
rdo rje gnod sbyin gyi srin lag dang mthe chung gnyis mnyam por phye ste /
ba dan bya ba ni rgyal mtshan mchog gi rtse mo ste /
las ni rab tu 'dud pa dang /
'dzum pa dang /
lce ston pa dang /
phrag pa gnyis bsnyems pa ston pa dang /
rgyal mtshan bsgreng ba'o / /
'di skad ston pa yin te /
snga ma bzhin du rdo rje sems dpa'i sbyor ba byas la rdo rje gnod sbyin du bdag nyid bsams nas rdo rje bsdams pa bcings te /
mdzub mo gnyis bkug nas bar yod par gnas par byas la mthe bong gnyis phye ste /
bsgrengs la mche ba byas pa ni rdo rje gnod sbyin gyi phyag rgya'o / /
'di nyid kyi srin lag dang mthe chung gnyis phye ste /
ba dan lta bur bya ba 'di ni rgyal mtshan mchog gi dpung rgyan te /
'di bcings la bsgrub par bya ba dang /
lhan cig gcig tu byas la bsgrub par bya ba rab tu 'dud pa'i bsam pas phyag byas nas de lta bus khro ba thams cad bsal bar 'gyur ro / /
de nyid bcings la bsgrub par bya ba dang /
gcig tu byas te /
'dzum pa byas nas bzhin ras dang bar 'gyur ro / /
'di nyid bcings la lce bstod de bskyod pas ni rtsod pa las rgyal ba'o / /
de nyid bcings la phrag pa gnyis bsnyems pa bstod pa'i tshul du byas la de lta bus ni 'jigs pa las thar bar 'gyur ro / /
de nyid bcings la lag ngar gnyis brkyang ste spyi bor bzhag la phyag rgya bcings pa de las dpung gi tshogs yan lag bzhi po phyung ste /
des gzhan gyi dpung bcom par bsams na de lta bus ni g.yul 'gyed pa las rnam par rgyal bar 'gyur ro / /
sprin thams cad yang dag par bzung zhing mi g.yo bar bya ba dang /
char chen po dbab pa dang /
rlung dang /
char dang /
glog dang /
ser ba dang /
sprin bzlog pa dang /
tsha ba dang /
grang ba bsal bas ni zhes bya ba ni go sla'o / /
'di dag thams cad ji ltar 'gyur zhe na /
rdo rje gar gyi dbang pos rdo rjes so zhes bya ba gsungs so / /
de las dpal 'di dag gi mtshan nyid ni 'di yin te /
sems dpa'i skyil mo krung du 'dug la rdo rje gsor zhing las bya ba ni nam mkhar dbugs gtong ba dang /
thams cad du bskyod cing g.yo ba'i lta bas char dbab pa'i tshul dang /
khro bo rdo rje me ltar 'bar ba'i bzlas pas char gcad pa dang /
grang bas yan lag 'dar ba'i tshul dang thams cad du 'bar ba'i rnam par bsam par bya'o / /
'di skad ston pa yin te /
snga ma bzhin du rdo rje sems dpa'i rnal 'byor byas la bcom ldan 'das rdo rje sems dpa'i phyag rgya chen po bcings te /
lag pa g.yas pas dang po'i rdo rje gsor la nam mkhar dbugs gtong zhing bzlas brjod byas nas rang gi dbugs kyi rdo rje rlung gi dkyil 'khor gyis kyang sprin mi 'gul bar byas par bsam par byas te /
de lta bus ni sprin thams cad yang dag par gzung bar 'gyur ro / /
de bzhin du rdo rje gsor te thams cad du bskyod cing 'dzum pa'i bsam pa'i lta bas char dbab pa'i tshul du byas te /
de lta bus ni char 'bebs par 'gyur ro / /
de bzhin du rdo rje gsor zhing rdo rje me ltar 'bar bar bdag nyid bsams la hUM zlos shing khro bo'i lta bas rlung dang /
char dang /
ser ba dang /
glog dang /
sprin bsal bas ni de dag zhi bar 'gyur ro / /
de bzhin du rdo rje sems dpa'i sbyor ba byas la rdo rje gsor zhing /
grang ba dang rlung chen po bsgoms pas yan lag grang bas 'dar tshul du byas na /
de lta bus ni tsha ba thams cad sel bar 'gyur ro / /
de bzhin du rdo rje me ltar 'bar bar bdag nyid bsams la rdo rje gsor zhing thams cad du me 'bar ba bskyed pa'i tshul du byas te /
de lta bus ni grang ba bsal zhing 'jig par 'gyur ro / /
gzugs dang /
sgra dang /
dri dang /
ro dang /
reg bya rnams shin tu grub pa ni rtag par grub pa'o / /
de ji ltar 'gyur zhe na /
rdo rje gar gyi 'dod pa'i dbang phyug gis so zhes bya ba gsungs te /
de nas 'di'i mtshan nyid bshad par bya ste /
rdo rje bsdams pa'i rdo rje spyan dang /
rdo rje bsams pa'i mdzub mo g.yon pa'i rtse mo bkug la yu bar byas pa la mdzub mo g.yas pas rdo rje pi wang brdung ba dang /
rdo rje bsdams pa'i mthil gnyis mnye ba dang /
thal mo khong stong du sbyar ba'i dbus su lce bcug pa la rab tu dga' ba'i rdo rje'o / /
'dis ni 'di skad ston pa yin te /
de bzhin du rdo rje sems dpa'i sbyor ba byas la /
rdo rje bsdams pa bcings te g.yas pa'i mdzub mos g.yon pa'i gung mo'i tshigs gsum pa bzung la /
g.yon pa'i mdzub mos g.yas pa'i gung mo'i tshigs gsum pa bzung ste /
mthe bong gnyis dang mdzub mo gnyis gdong sprad par bya ba 'di ni rdo rje spyan zhes bya ba'i phyag rgya yin te /
'di bcings la byang chub sems dpa' rdo rje'i gzugs su bdag nyid bsam par byas te /
de lta bus ni rdo rje gzugs kyi dngos grub brtan pa thob par 'gyur ro / /
de bzhin du thams cad byas la rdo rje bsdams pa'i mdzub mo g.yon pa bkug pa'i yu ba mdzub mo g.yas pas brdung ba'i phyag rgya 'di bcings la /
byang chub sems dpa' rdo rje sgrar bdag nyid bsam par byas te /
de lta bus ni rdo rje sgra'i dngos grub rtag par thob par 'gyur ro / /
de bzhin du thams cad byas la byang chub sems dpa' rdo rje drir bdag nyid bsgom zhing rdo rje bsdams pa bcings la lag mthil gnyis phan tshun mnye bar byas te /
de lta bus ni rdo rje dri byang chub sems dpa'i dngos grub thob par 'gyur ro / /
de bzhin du dpal rdo rje sems dpa' sbyor ba byas la byang chub sems dpa'i rdo rje ror bdag nyid bsams la rdo rje bsdams pa bcings la /
thal mo khong stong gi dbus su lce chud par byas te / /
de lta bus ni byang chub sems dpa' rdo rje ro shin tu grub par 'gyur ro / /
snga ma bzhin du rdo rje sems dpa'i sbyor ba byas la /
rdo rje kI li kI lar bdag nyid bsams la lnga po bsdus pa bcings la /
a nu rA ga yA mi hUM zhes bzla bar byas te /
de lta bus ni rdo rje kI li kI la'i reg shin tu grub par 'gyur ro / /
rgyu ba dang mi rgyu ba thams cad rjes su chags pa dang /
dgug pa dang /
dbang du byas la rtse ba dang /
las thams cad la sbyar ba la ni zhes bya ba ni bshad zin to / /
'di dag thams cad cir 'gyur zhe na /
rdo rje gar gyis thams cad grub pas so zhes bya ba gsungs so / /
de nas 'di'i mtshan nyid bshad par bya ste /
bde ba chen po rdo rje mchod pa'i las dang dang po'i glu'i bzlas brjod ci 'dod par bya ba dang /
shin tu bsdus pa'i 'dzum pas dgod pa dang rab tu dga' ba'i rdo rje lcags kyu rang gi ma mchu'i nang sos bzung ba dang rang gi dbang po g.yo ba dang /
rab tu dga' ba'i rdo rje'i tshig gis yid la 'dod pa'i lung bsgo ba bcom ldan 'das rdo rje sems dpa'i sbyor ba byas te /
des kyang 'da' bar mdzad par mi spyod na /
rgyu ba dang mi rgyu ba gzhan dag gis lta smos ci dgos /
'dis ni 'di skad ston pa yin te /
snga ma bzhin du rdo rje sems dpa'i sbyor ba byas la rgyu ba dang mi rgyu ba'i dngos po thams cad kyi rang bzhin rang gi ngo bor bsams te /
gar dang hUM gi glu'i bzlas brjod byas te /
de lta bus ni rgyu ba dang mi rgyu ba thams cad rjes su chags par 'gyur ro / /
de bzhin du gar dang rdo rje'i lcags kyus nges par bsdus pa'i mdzub mo dang bod pa'i tshul gyis yi ge hUM gi glus bzlas brjod byas te /
de lta bus ni dngos po thams cad 'gugs par 'gyur ro / /
de bzhin du thams cad byas la gar byed cing bsgrub par bya ba dang /
mchu sprad pa'i bsam pas ma mchu'i nang rol sos bzung bar byas te /
de lta bus ni thams cad dbang du byas par 'gyur ro / /
de bzhin du thams cad byas la rang gi dbang po g.yo ba'i tshul gyis yi ge hUM gi glu zlos shing bsgrub par bya ba'i gnod sbyin mo la sogs pa dang lhan cig yang dag sbyar bar bsgom par byas te /
de lta bus ni thams cad dang rtse bar 'gyur ro /
de bzhin du thams cad byas la /
gar byed cing rdo rje sems dpa' la sogs pa dngos po thams cad la yid la mngon par 'dod pa'i lung bsgo ba'i bsam pas hUM gi glu'i bzlas brjod bya ste /
de lta bus ni thams cad las la nges par sbyar bar 'gyur ro / /
lha thams cad dbab pa dang /
klu thams cad dbang du bya ba dang /
gnod sbyin dang /
'byung po dang /
ma mo thams cad las thams cad la nges par sbyar ba la ni /
rdo rje gar gyi sku'i mchog gis so zhes bya ba ni de la rdo rje gar gyi sku'i mchog 'di yin te /
rdo rje thal mo'am mthe bong gnyis sems dpa'i skyil mo krung du byas la mdzub mo gnyis bsgreng ba ni /
bcom ldan 'das rdo rje sems dpa' sku'i mchog ste 'di gzung bar skad cig gis bcom ldan 'das dgongs shing byin gyis brlab par mdzad pa'i phyir gzung ba dang /
mchod pa dang /
sgrub par 'gyur zhing dngos grub thams cad la yang sgrub pa'i thabs su dgongs pa yin no / /
spyi bor bzhag nas steng nas yongs su dbab par bya ba dang /
sa la bzhag nas khro gnyer gyis gdeg pa dang /
gnod sbyin gyi gzugs brnyan byas nas de'i snying gar bzhag na mngag gzhug par 'gyur ro / /
dbang phyug chen po'i gnas su khros pas bzla ba dang /
ma mo'i gnas su bcings te b+h+yo zhes bya ba dang sbyar nas ma mo thams cad dbang du 'gyur ro / /
rtse ba la sogs pa'i bsgo ba thams cad byed par 'gyur ro / /
'di skad ston pa yin te /
de bzhin du dpal rdo rje sems dpa'i sbyor ba byas la rdo rje thal mo bcings te /
mthe bong g.yon pa'i steng du mthe bo g.yas pa sems dpa'i skyil mo krung gi tshul du bzhag la /
mdzub mo gnyis gzhibs te sor mo sbyar ba 'di ni /
dpal rdo rje sems dpa'i sku'i mchog ces bya ba ni phyag rgya 'di yin te /
'di bcings la spyi bor bzhag nas steng gi phyogs nas lha thams cad dbab pa'i bsam pas g.yas logs nas thur du 'bab par byas te /
de lta bus ni lha thams cad dbab par byas par 'gyur ro / /
de bzhin du thams cad byas nas rdo rje sku'i mchog bcings te sa la bzhag na klu thams cad dbang du bya ba'i bsam pas khro gnyer bsdus la bteg na klu thams cad dbang du byed do / /
de bzhin du thams cad byas la gnod sbyin gyi gzugs brnyan bris te /
rdo rje sku'i mchog de'i snying gar gzhag par byas te /
de lta bus ni mngag gzhug par 'gyur ro / /
de bzhin du thams cad byas la /
dbang phyug chen po'i gnas su khros pa'i sku'i mchog bcings la bzlas brjod byas na 'byung po thams cad mngag gzhug par 'gyur ro / /
de bzhin du thams cad byas la /
bdag nyid dpal he ru ka'i skur bsams la rdo rje sku'i mchog bcings te /
b+h+yo zhes bya ba bzlas nas ma mo thams cad g.yog mor 'gyur zhing rtse zhing rol pa la sogs pa'i bsgo ba'i las thams cad byed par 'gyur ro / /
rnam thos sras mnan nas dpal drang ba dang /
lha'i bu mo thams cad dbrog pa dang /
lha dang lha ma yin gyi bud med thams cad rtse ba dang /
'jig rten gsum po ma lus pa las rgyal ba dang /
'dod pa'i dbang phyug thams cad dbrog pa la ni rdo rje gar gyi skyes bu byed pa chen pos so zhes bya ba la de nas de'i mtshan nyid bshad pa bya ste /
rdo rje gsor ba'i phyag rgya khro ba dang bcas pa'i bzhin gyi 'dzum gyis las bya'o / /
'di lta ste lus ngan po rkang pa g.yon pas mnan te /
bsgrub pa dang gzhon nu ma'i mdun du sgrub cing 'bar ba'i mig sbyor ba bya ba dang /
'bag bris la blta zhing bsgrub pa dang /
dbang phyug chen pos rkang pa g.yon pas mnan la hUM mdzad du sbyor ba dang /
a nu rA ga yA mi hUM hUM zhes bya bas 'dod pa'i dbang phyug rdo rje'i mdas bsad la kha spub tu bzhag ste rdo rje gsor bar bya'o / /
'dis ni 'di skad ston pa yin te /
snga ma bzhin du rdo rje sems dpa'i sbyor ba byas la rdo rje me ltar 'bar bar bdag nyid bsams te /
de'i phyag rgya chen po des rdo rje 'bar ba gsor zhing khro ba dang bcas pas 'dzum pa'i bzhin gyis lus ngan po'i gzugs brnyan rkang pa g.yon pas mnan la bzlas brjod bya'o / /
de lta bus ni dpal drang bar 'gyur ro / /
de bzhin du thams cad byas la gzhon nu ma'i mdun du lha'i bu mo thams cad 'phrog pa'i bsam pas rdo rje 'bar ba'i lta bas dgug cing bzlas na de lta bus ni lha'i bu mo thams cad 'phrog par 'gyur ro / /
rtsig pa la sogs pa la bud med kyi gzugs bris la gnod sbyin ma la sogs pa lha dang lha ma yin ma yin pa'i mngon par 'dod pa'i bud med der bcug la yang dag par sbyor ba bsgom zhing de la blta bzhin du bzlas na de lta bus ni bud med thams cad dang rtse bar 'gyur ro / /
de bzhin du rdo rje gsor zhing dbang phyug chen po'i gzugs brnyan rkang pa g.yon pas mnan la /
a nu rA ga yA mi hUM hUM zhes bya ba bzlas pa byas na de lta bus ni 'jig rten gsum po thams cad las rnam par rgyal bar 'gyur ro / /
rdo rje mda'i phyag rgya sngar bshad pa'i tshul gyis 'dod pa'i dbang phyug gi gzugs brnyan la bsnun la de nas de kha spub tu bzhag ste /
rdo rje gsor zhing bzlas par byas te /
de lta bus ni dbang phyug chen po thams cad 'phrog par 'gyur ro / /
mchod pa thams cad grub pa dang //
zhes bya ba ni 'dod chags rdo rje la sogs pa'i mchod pa thams cad de /
de rnams kyis bsgrub pa skyed pa'o / /
thams cad rdo rjer bya ba dang / /
zhes bya ba ni bdag dang gzhan gyis mi phyed par bya'o / /
bdud la sogs pa gdug pa thams cad ni gzhan la gnod par byed par nye bar zhugs pa rnams so / /
de rnams rab tu gzhom pa ni shin tu 'dul ba'o / /
phyag rgya thams cad bcings pa ni phyag rgya chen po la sogs pa phyag rgya thams cad nges par bcings pa'o / /
dngos grub kyi mchog la sogs pa ma lus shing lus pa med pa'i dngos grub thams cad kyi las kyi rgyun ni de'i las kyi rab 'byam ste /
de myur du bsgrub par bya ba la ni rdzogs par bya ba'o / /
'di dag thams cad ji ltar grub par 'gyur zhe na /
rdo rje gar gyi don yod pa'i thogs pa med pa la myur ba'i las sna tshogs kyi dngos grub dam pas so zhes gsungs so / /
de nas 'di'i mtshan nyid ni bshad par bya ste /
rdo rje gsang ba'i mchod pa rnams ni bde ba chen po rdo rje don yod pa'i dam tshig ces bya'o / /
rdo rje khu tshur gnyis kyis go cha'i rnam par spyad la spyi bor dbang bskur ba gnyis bzhag la ngos gnyis su phreng ba gnyis kyi rnam par byas la de bzhin du dar dpyangs bcings pa dang /
g.yon du rdo rje mda' 'phang ba dang /
rdo rje snyems ma dang /
phyag rgya chen po'o / /
'di skad ston pa yin te /
de bzhin du dpal rdo rje sems dpa'i rnal 'byor byas la /
dang po'i rdo rje bcings te /
rdo rje mtshon cha ma la sogs pa mchod pa bcu gnyis bskyed la de rnams kyis dpal rdo rje sems dpa' la sogs pa yid kyis mchod par byas te /
de lta bus ni thams cad grub par 'gyur ro / /
de bzhin du dpal rdo rje sems dpa'i sbyor ba byas la rdo rje khu tshur bcings te /
snying ga dang /
lkog ma dang /
rgyab dang /
yang snying ga dang /
de nas nu ma'i bar dang /
de nas snying ga dang /
lkog ma dang /
ltag par de nas dbang bskur ba'i gnas su mdud pa'i tshul gyis go cha bgo ba byas la spyi bo dang dbang bskur ba'i gnas su mdud pa bya ba'i tshul dang /
g.yas dang g.yon gyi mgo bo'i logs su mdud pa'i tshul du byas la dar dpyangs bcings pa'i tshul du byas te /
'dis ni thams cad rdo rjer byas par 'gyur ro / /
de bzhin du dpal rdo rje sems dpa'i rnal 'byor gyi go cha thams cad byas la rdo rje khu tshur gnyis bcings te /
g.yon logs su mda' 'phang ba'i tshul du bya zhing /
rdo rje mdas kyang gdug pa thams cad 'joms par byed par bsam par byas te /
de lta bus ni bdud la sogs pa'i gdug pa thams cad rab tu 'joms par 'gyur ro / /
de bzhin du dpal rdo rje sems dpa'i sbyor ba byas la rdo rje khu tshur gnyis kyis rdo rje sems dpa'i las kyi phyag rgya rdo rje bsnyems pa bcings nas phyag rgya chen po la sogs pa'i phyag rgya ma lus par bcing bar bsam par byas te /
de lta bus ni phyag rgya thams cad nges par 'ching bar 'gyur ro / /
de bzhin du dpal rdo rje sems dpa'i sbyor ba byas la bcom ldan 'das rdo rje sems dpa'i phyag rgya chen po bcing bar bya'o / /
'dis ni dngos grub dam pa ma lus shing lus pa med pa yid la mngon par 'dod pa grub par 'gyur ro / /
gar las byung ba'i phyag rgya brgya phrag gnyis pa 'di rdzogs pa ste /
las nyis brgya sgrub par byed pa'i phyag rgya yi ge hUM zlos shing bcing bar bya'o / /
a nu rA ga yA mi hUM zhes zlos shing las la nges par sbyar bar bya'o / /
de ltar las nyis brgya bsgrub par bya ba'i phyir /
phyag rgya nyis brgya'i mtshan nyid gsungs nas da ni phyag rgya chen po bcing ba de rnams kyi snying po dang /
bzlas pa'i snying po gsungs pa ni de nas phyag rgya thams cad bsgrub pa'i cho ga rgyas pa'i rgyud do zhes bya ba yin te /
de nas zhes bya ba'i sgra ni gnas skabs so / /
phyag rgya yang yin la thams cad kyang yin pas na phyag rgya thams cad de / /
ji skad du bshad pa'i las thams cad sgrub par byed pa rnams so / /
de rnams kyi sgrub pa ni rang dbang du bya ba'o / /
de'i cho ga ni yi ge hUM bzlas nas las thams cad sgrub par byed pa'i phyag rgya rnams kyi bcing ba'o / /
de'i rgyas pa ni de'i rgyun no / /
nyin re zhes bya ba ni nyin zhag re re zhing ngo / /
dang por zhes bya ba ni las rnams kyi thog mar ro / /
lan cig ces bya ba ni lan cig gcig go / /
phyag rgya chen po rab grub bya / /
zhes bya ba ni rjes su mnyes par byed pa la sogs pa grub par byed pa'i ji skad du bshad pa'i mtshan nyid can gyi phyag rgya ni phyag rgya chen po de bsgrub par bya'o / /
gang gis de bsgrub par bya zhe na /
lan cig bzlas pa zhes bya ba gsungs te /
lan cig bzlas pa des so / /
de nas ci zhig lan cig bzlas she na /
snying po mchog ces bya ba gsungs te snying po bzang po ni snying po mchog ste /
yi ge hUM dang /
snying po mchog mngon par 'dod pa'i dngos grub stsol bar byed pa'i phyag rgya de la lan cig mngon par bsngags shing lan cig bzlas pa'i snying po mchog gis phyag rgya chen po rab tu bsgrub par bya'o / /
rgyu ci zhig gi phyir zhe na /
gang gi phyir /
phyag rgya thams cad rab sgrub byed / /
ces bya ba gsungs te /
ji skad du bshad pa'i las sgrub par byed pa'i phyag rgya de rnams ni shin tu bsgrub pa yin pas na /
phyag rgya thams cad rab grub byed / /
ces bya ba ste /
gang gi phyir hUM gi gzugs can 'di ni snying po yin no / /
de bas na las thams cad sgrub par byed pa'i phyag rgya la hUM zlos shing bcing bar bya'o / /
de yi rjes la nye snying po / /
las rnams kun la nges sbyor bas / /
zhes bya ba ni de ltar yi ge hUM lan cig bzlas la /
mngon par 'dod pa'i dngos grub sgrub par byed pa'i las kyi phyag rgya bcings nas /
de'i rjes la a nu rA ga yA mi hUM zhes bya ba nye ba'i snying po dang bcas pa'i hUM bzlas par bya ste /
de lta bus ni rjes su mnyes par bya ba la sogs pa las kyi dngos grub thams cad la nges par sbyor bar byas par 'gyur ro / /
de ltar byas pas ji ltar 'gyur zhe na /
don yod grub pas las rnams ni / /
kun la shin tu grub par 'gyur / /
zhes bya ba gsungs te /
don yod par grub par 'gyur bas phyag rgya'i las kun la zhes pa rjes su mnyes par bya ba la sogs pa thams cad shin tu zhes bya ba lhag par grub par 'gyur ro / /
phyag rgya thams cad bdag byin brlab / /
ces bya ba las thams cad 'grub par byed pa'i phyag rgya rnams ni phyag rgya thams cad de /
de rnams kyis legs par byin gyis rlob pa ni phyag rgya thams cad rab tu byin gyis rlob pa ste /
dpal rdo rje sems dpa'i sku dang /
gsung dang /
thugs rdo rje'i nus pa gdul bya rnams kyi rgyud la grub pa'o / /
de'i don gyis phyag rgya ni ji skad du bshad pa'i mtshan nyid can yin no / /
phyag rgya rdo rje zhes bya ba ni dpal rdo rje sems dpa'i phyag rgya 'di'o / /
ni zhes bya ba'i sgra ni nges par gzung ba ste /
phyag rgya thams cad mchog tu byin gyis rlob pa'i don de nyid du'o / /
de ci'i phyir zhe na /
gang gi phyir /
dkyil 'khor dag kyang ma mthong ba'am / /
ma bshad pa la'ang rab grub 'gyur / /
zhes bya ba gsungs te /
dkyil 'khor du ma zhugs pa la ma bshad pa yang ji skad du bshad pa'i mtshan nyid du grub par 'gyur ro zhes bya'o / /
rtog pa 'dir ni zhes bya ba rgyud 'dir ro / /
'jigs pa yod min te zhes bya ba ni dam tshig las nyams pa med pa'o / /
phyag rgya sbyin pa ni rjes su mnyes pa la sogs pa'i las sgrub par phyag rgya'i che ba nyid bstan par 'dod par bya ba'i phyir gdul bya rnams la rab tu ston par bshad cing 'khor lo med pas te /
dkyil 'khor du ma zhugs pa rnams la'o / /
ci'i phyir 'khor lo med pa rnams la phyag rgya bstan na rtog pa 'di la 'jigs shing nyams pa med ce na /
gang gi phyir bdag la byin gyis rlob pas /
rang sras rgyur ni 'gyur ba yin / /
zhes bya ba gsungs te /
gang gi phyir dkyil 'khor du ma zhugs pa de rnams kyis kyang phyag rgya bcings te /
bzlas na 'di skad bshad pa'i bdag la byin gyis brlabs pas /
de bzhin gshegs pa nyid kyi sras byang chub sems dpa' rnams la dpal rdo rje sems dpa'i sku gsung thugs kyi dngos grub kyi bag chags bskyed par 'gyur ro / /
bsam pa shes nas sbyin par bya / /
zhes bya ba phyag rgya'i yul la gdul bya rnams kyi sems dang ba nyid du shes na phyag rgya sbyin par bya'o / /
ji lta bu zhe na /
sdig pa chen po byed pa'ang zhes bya ba gsungs te /
mtshams med pa'i las ni sdig pa chen po ste /
gang gis de byas pa de ni sdig pa chen po byed pa'o / /
sdig pa chen po byed pa de rnams la 'ang zhes bya ba'i sgras ni gzhan dag la ni shin tu 'ang sbyin par bya'o / /
ji lta bu zhe na zhes ston to / /
de lta bu la ni snying po byin yang dgos pa ci 'ang med do zhes gzhan dag rtogs na /
de'i phyir 'di dag bcings pa tsam gyis de dag ces bya ba gsungs te /
ji skad du bshad pa'i las grub pa'i phyag rgya 'di dag sdig pa chen po byed pa rnams kyis kyang bcings pa tsam gyis sdig pa chen po byed pa'i sems can de ni de dag rnam par sbyong bar byed cing gtsang ba dang dag par byed pa yin no / /
gang gi phyir sdig pa byed pas kyang /
'di'i bcings pa tsam gyis dag par byed pa des byin zhing stsal na /
dngos grub thams cad 'grub par 'gyur bas na dgos pa yod pa nyid yin no / /
mchog dang po zhes bya ba ni bshad zin to / /
rtogs pa yang yin la chen po yang yin pas na rtog pa chen po'o / /
de nyid rtog pa thams cad las mchog tu gyur pas mdzes shing 'bar bas na rgyal po'o / /
de'i bde ba chen po ni thar pa chen po'o / /
de nyid ni mi phyed pas na rdo rje lta bu yin pas na rdo rje'o / /
mngon par 'dod pa'i dngos grub thams cad bskyed pa nyid kyis 'bras bu dang bcas pas na de nyid don yod pa'o / /
de'i rgyu mthun pa las byung ba dpal rdo rje sems dpa'i lha mo'i dkyil 'khor la sogs pa'i de kho na nyid ni dam tshig go / /
de'i cho ga rgyas pa ni sgrub pa dang bsgrub par bya ba'i rgyu ni de ston par byed pa'i sgra'i tshogs ni rtog pa las byung ba'i phyir rtog pa zhes bya'o / /
dpal mchog dang po'i rgya cher bshad pa shes rab kyi pha rol tu phyin pa 'byung ba zhes bya ba las dum bu gnyis pa'i rtog pa thams cad kyi rgyud phyi ma'i rtsa ba'i rgyud las /
dpal rdo rje sems dpa'i bde ba chen po rdo rje gsang ba'i dkyil 'khor chen po'i bshad pa rdzogs so // //
de ltar 'dod chags kyis 'dod chags spang bar bya ba'i phyir dpal rdo rje sems dpa'i dkyil 'khor gsungs nas /
da ni rang bzhin bzang ba'i sems can rnams rjes su gzung ba'i phyir de bzhin gshegs pa'i rtog pa gsungs pa ni /
de nas ston pa rdo rje 'dzin / /
zhes bya ba la sogs pa gsungs pa yin te /
de nas zhes bya ba'i sgra ni de ma thag pa ste /
dang po'i sbyor ba'i rjes thogs nyid la'o / /
'dir dang po'i sbyor ba'i ting nge 'dzin dpal rdo rje sems dpa'i dkyil 'khor chen por bshad pa nyid gzung ngo / /
ston pa zhes bya ba ni byang chub kyi sems la sogs pa rtogs par bya ba'i phyir sems can rnams kyi don mdzad cing /
ston pas rang gi bka' bsgo ba la nges par sbyor bar mdzad pas na ston pa'o / /
rdo rje 'dzin pa ni rdo rje sems dpa'o / /
'byin pa ni sangs rgyas la sogs pa'i sprul pa mdzad pa'o / /
byed pa zhes bya ba ni 'dul ba'i skye bo rnams dpal rdo rje sems dpa' la sogs pa'i ngo bor mdzad pa'o / /
bde ba che zhes bya ba ni bshad zin to / /
bde ba chen po rab brtan phyir / /
zhes bya ba ni /
rab tu dga' ba la sogs pa'i sa thob pa'i sems can rnams kyi gnyis su med pa'i sems dang sems las byung ba'i brtan pa'i don to / /
sems can thams cad rnam dag phyir / /
zhes bya ba ni khams gsum par gtogs pa'i sems can gyi khams thams cad sangs rgyas nyid du rtogs pa ni sems can thams cad rnam par dag pa ste /
sems can thams cad rnam par dag pa'i phyir de bzhin gshegs pa'i rigs 'byung ngo zhes bya bar sbyar ro / /
ci zhig mdzad nas de bzhin gshegs pa'i rigs sprul par mdzad ce na /
kun gyi bdag nyid la zhugs te / /
zhes bya ba gsungs te /
thams cad kyi bdag nyid ni kun gyi bdag nyid de bcom ldan 'das rnam par snang mdzad do / /
de yang sangs rgyas dang byang chub sems dpa' thams cad kyi rang bzhin zhes bya ba'i tha tshig go / /
kun gyi bdag nyid der zhugs pa ni zhugs par mdzad pa'o / /
rdo rje zhes bya ba'i sgra ni nges par bzung ba ste /
de nyid rab tu zhugs pa'o / /
kun gyi bdag nyid kyi khyad par ji lta bu zhe na /
khams gsum dang mnyam zad pa med / /
ces bya ba gsungs te /
nam mkha'i khams thams cad na rtag tu gnas pa'i de bzhin gshegs pa thams cad kyi sku dang gsung dang thugs rdo rje'i khams ni thams cad kun no / /
khams de dag thams cad mnyam zhing mtshungs pas na khams kun dang mnyam mo / /
de nyid kyis mi zad pa yin pas na /
khams kun dang mnyam zad pa med / /
ces bya'o / /
khams kun dang mnyam pa yang yin la zad pa med pa yang yin pas /
khams kun dang mnyam zad pa med / /
ces bya ste /
khams kun dang mnyam zhing zad pa med pa'i rnam par snang mdzad de la zhugs nas /
kun gyi bdag nyid de mnyam zhing mi mnyam pa med par spro zhing khyab par mdzad pa yang dag par grub pa ste /
legs par grub pa'am / /
ma nyams par grub pa mi 'byung ba'o / /
de yang longs spyod rdzogs pa'i sku'i rang bzhin rnam par snang mdzad kyi sku la khyab cing bcom ldan 'das rnam par snang mdzad dang lhan cig tu gyur to zhes bya ba'i tha tshig go / /
de bzhin gshegs pa'i rigs phyung ngo zhes bya ba ni de bzhin gshegs pa rnams kyi rigs gang yin pa de bskyed par 'gyur ro / /
zhing ni thams cad mtha' yas pa / /
zhes bya ba ni sangs rgyas kyi zhing nam mkha'i khams thams cad dang 'dra bar mtha' yas shing rgya che ba'o / /
de nyid ni 'jig rten thams cad do / /
khams bcas pa zhes bya ba ni sangs rgyas kyi zhing de rnams nyid nas sa 'og dang sa bla dang lha yul gyi rang bzhin can /
mtha' yas pa'i 'jig rten gsum po gang yin pa ni 'jig rten thams cad de ni 'dod pa dang gzugs dang gzugs med pa'i khams kyi mtha' yas pa dang lhan cig tu gnas pas na /
'jig rten thams cad dang khams thams cad ces bya'o / /
de'i tshe sangs rgyas thams cad kyis / /
til gyi gong bu bzhin du gang / /
zhes bya ba ni /
zhing khams thams cad dang ji skad du bshad pa'i 'jig rten thams cad khams dang bcas pa gang yin pa de thams cad ni de bzhin gshegs pa thams cad kyi rigs bskyed par bya bas na /
dper na til gyi gong bu la til gyi sa bon gyis bar mtshams med par yongs su gang ba de bzhin du 'jig rten gyi khams thams cad rdul phra rab dang mnyam pa'i zhing thams cad dang /
khams dang bcas pa'i 'jig rten thams cad rnam par snang mdzad la sogs pa'i sangs rgyas thams cad kyis dus de'i tshe myur zhing rengs par yongs su gang bar 'gyur ro / /
'jig rten khams ni thams cad na / /
sems can kun mdun yang dag bzhugs / /
zhes bya ba 'di na sangs rgyas kyi zhing mtha' yas pa yongs su gang ba mdzad pa ni sangs rgyas dang bcas pa dang /
sangs rgyas med pa'i 'jig rten gyi khams thams cad na 'gro ba drug tu gtogs pa'i sems can thams cad la re re'i yang mdun na bzhugs par snang bas /
sems can kun mdun yang dag bzhugs / /
zhes bya ba'o / /
ci zhig gi don du zhe na /
sems can thams cad rnam dag phyir / /
zhes bya ba gsungs te /
sems can yang yin la thams cad kyang yin pas na sems can thams cad do / /
de rnam par dag pa ni bla na med pa'i byang chub mngon sum du byas pas nyon mongs pa bag chags dang bcas pa'i dri ma dang bral ba ste /
de'i don du sems can thams cad kyi mdun na bzhugs so / /
sems can de dag thams cad de rnams bzhugs pas yang dag par 'gyur ram mi 'gyur zhe na /
rang gi las kyis dag ma gyur / /
zhes bya ba gsungs te /
dam pa'i chos spong ba la sogs pa'i rang gi las la 'jug pa gang yin pas sems can de dag thams cad dag par mi 'gyur zhing /
sangs rgyas nyid mngon sum du byas par ma gyur to / /
de'i tshe ni de'i dus na'o / /
de rnams ni 'dus par mdzad de /
sems can thams cad kyi mdun du bzhugs pa'i sangs rgyas thams cad do / /
sems can gyi khams gso dka' ba nyid yin zhe na /
rang bzhin gyis zhes bya ba smos te /
rang gi ngo bo nyid ni rang bzhin te /
dam pa'i chos spong ba la sogs pa la 'jug pa'i las kyis sangs rgyas kyi byang chub kyi snod du ma gyur pa yin no / /
sems can gyi khams rnams rang bzhin gyis gso dka' ba des na /
rang gi las ni sbyang ba'i phyir / /
btang snyoms chen po mdzad pa yin / /
zhes bya ba yin te /
rang gi yang yin la las kyang yin pas rang gi las te /
sems can de rnams kyi dam pa'i chos spong ba la sogs pa'i las rnams so / /
sbyang ba'i phyir zhes bya ba ni skal ba med pa'i sems can de rnams kyi /
sdig pa bsal ba'i don sbyang ba'i phyir ro / /
don de'i phyir sangs rgyas de dag thams cad btang snyoms chen po mdzad pa yin te /
skal ba dang mi ldan pa'i sems can de rnams sbyang ba'i phyir re zhig 'bad pa mi mdzad kyi /
dus gzhan gyi tshe smin par bya ba'i sgo nas sems can gyi khams sbyang bar bya'o snyam du dgongs nas btang snyoms chen po mdzad pa yin no / /
ji skad du bshad pa'i sems can thams cad yongs su sbyang ba'i phyir /
gang gi tshe mdun na bzhugs par gyur pas sems can gyi khams rnams so / /
rnam par sbyong bar mdzad par mi spyod par gyur pa de'i tshe /
sems can gyi khams skal ba med pa na 'bad pa ni 'bras bu med par mkhyen na /
sangs rgyas de thams cad sems can thams cad sbyang ba'i don du 'bad pa btang nas bzhugs pa yin no / /
de nas zhes bya ba ni de bzhin gshegs pa thams cad btang snyoms chen po mdzad pa'i rjes thogs nyid la'o / /
bcom ldan 'das rdo rje can zhes bya ba ni rdo rje sems dpa'o / /
sems dpa' chen po bde ba che / /
zhes bya ba ni bshad zin to / /
skad cig gis zhes bya ba ni /
skad cig ma gcig gis so / /
yang dag bskul zhes bya ba ni sangs rgyas thams cad la sems can thams cad kyi don mdzad pa'i phyir yang dag par bskul bar gyur pa'o / /
rdo rje can rang bzhin ji lta bu zhig skad cig gcig gis sangs rgyas thams cad yang dag par bskul zhe na /
byang chub chen por thugs brtan pas / /
zhes bya ba gsungs te /
byang chub kyang yin la chen po yang yin pas byang chub chen po ste /
bla na med pa yang dag par rdzogs pa'i byang chub bo / /
de'i rang bzhin yin pas na brtan zhing mi phyed pa'i thugs 'di la yod pas na byang chub chen por thugs brtan pa ste /
de lta bu'i rdo rje can gyis sangs rgyas thams cad skad cig gis yang dag par bskul bar gyur pa'o / /
ji ltar yang dag pa bskul zhe na /
sems can kun la zhes bya ba la sogs pa gsungs te /
sems can kyang yin la kun kyang yin pas sems can kun no / /
de rnams la phan pa ni ma 'ongs pa'i dus na bde ba'i las so / /
de nyid ni bsod nams te /
gtsang zhing dag par byed pas na bsod nams so / /
de ci zhig ce na /
byang chub sems dpa' zhes bya ba gsungs te /
byang chub kyi mtshan nyid can gyi sems ni byang chub sems so / /
bdag nyid ces bya ba ni bdag nyid yin par ston to / /
ci zhig tu rung ba zhig gam 'on te ma yin zhe na /
brtan pa zhes bya ba gsungs te /
de bzhin nyid kyi rdo rje mi shigs pa ni bdag nyid ston to / /
shin tu btang snyoms ma mdzad cig /
ces bya ba ni gang gi phyir sems can kun la phan pa'i bsod nams byang chub kyi sems brtan zhing mi phyed pa dag yin pa des na sems can thams cad sbyang ba'i phyir sangs rgyas bcom ldan 'das btang snyoms ma mdzad cig /
de ci'i phyir zhe na /
khyed rnams kyis btang snyoms mdzad na sems can rnams ngan 'gror 'gro bas sems can gyi khams brgyud par 'gyur ro / /
de ltar dpal rdo rje sems dpa'i sangs rgyas thams cad sems can gyi don gyi phyir yang dag par bskul bar gyur pa dang /
de rnams sems can gyi don gyi thabs ston cig ces sangs rgyas rnams kyis de skad du gsungs pa yin no / /
de nas zhes bya ba ni de ma thag ston pa'i tshig go / /
sangs rgyas kyis zhes bya ba ni rnam par snang mdzad la sogs pa'i de bzhin gshegs pa rnams kyis so / /
gang gsungs she na /
sku gsung thugs kyi rdo rje can / /
zhes bya ba gsungs te /
sku dang gsung dang thugs ni sku gsung thugs so / /
de 'di la mnga' bas na sku gsung thugs rdo rje can te /
sku dang gsung dang thugs rdo rje dang ldan pa'i rdo rje sems dpa'o / /
ji ltar gsungs shing ci zhig gsungs she na /
khyed ni zhes bya ba la sogs pa gsungs te /
byang chub sems zhes bya ba ni byang chub [(]gyi [,]kyi [)]mtshan nyid can gyi sems so / /
bdag ci zhig yin zhe na /
thabs zhes bya ba gsungs te /
yid la mngon par 'dod cing bsam pa'i don bde bas thob par byed pas na thabs zhes bya'o / /
gang gi thabs yin zhe na /
snying rje'i bdag nyid can gyi zhes bya ba gsungs te /
mi dmigs pa'i thugs rdo rje chen po'i rang bzhin can sangs rgyas bcom ldan 'das rnams kyi'o / /
khyed ces bya ba ni khyed nyid yin te gzhan ma yin pa'o / /
'dis ni 'di skad ston te /
gang gi phyir khyed ni dmigs su med pa'i thugs rje chen po'i rang bzhin can gyi sangs rgyas bcom ldan 'das rnams kyi sems can rnam par sbyang ba'i thabs yin la /
de bas na sems can rnam par sbyong ba'i thabs khyed kyis smros shig ces de bzhin gshegs pa rnams kyis bcom ldan 'das rdo rje sems dpa' la gsungs pa yin no / /
'di ltar sems can gyi don gyi phyir sangs rgyas bcom ldan 'das thams cad kyis rdo rje 'chang la gsol ba btab pa dang /
de mdzad pa bstan pa'i phyir /
de nas ston pa zhes bya ba la sogs pa smos pa yin te /
de nas zhes bya ba'i sgra ni snga ma bzhin no / /
ston pa rdo rje 'dzin zhes bya ba ni bshad zin to / /
de tshe kun nas byin gyis brlabs / /
zhes bya ba ni /
de bzhin gshegs pa'i dkyil 'khor gyi khams gsum pa thams cad kun nas khyab par byin gyis brlabs pas na /
kun nas byin gyis brlabs pa ste de mdzad par gyur pas na /
kun nas byin gyis brlabs zhes bya ba ste /
de bzhin gshegs pa thams cad kyis gsol ba btab pa'i dus su de ltar mdzad pa'o / /
ci zhig kun nas byin gyis brlabs she na /
bde ba chen po zhes bya ba la sogs pa smos te /
bde ba chen po rdo rje zhes bya ba ni gnyis su med pa'i ye shes so / /
de las skyes pas na de bzhin gshegs pa'i dkyil 'khor ni dkyil 'khor chen po zhes bya ba'o / /
de nyid kyis na dam pa ste mchog go / /
de'i tshad ji tsam zhe na /
khams gsum 'khor lo'i rgya khyon gyi / /
zhes bya ba gsungs te /
'dod pa dang /
gzugs dang gzugs med pa'i khams ni khams gsum gyi 'khor lo'o / /
des khyab pa'i ngang tshul 'di la yod pas na /
khams gsum gyi ni rgya khyon zhes bya'o / /
'khor lo yang yin pa chen po yang yin las na 'khor lo chen po ste /
rnam par snang mdzad kyi dkyil 'khor ro / /
khams gsum 'khor lo'i rgya khyon yang yin la 'khor lo chen po yang yin pas na khams gsum pa'i rgya khyon gyi 'khor lo chen po'o / /
gdod nas byung zhes bya ba ni da ltar byung ba'i tshul gyis rtag tu bzhugs pas na gdod ma nas byung ba'o / /
de yis khams gsum la gnas pa'i sems can rnams rab tu bsgrub ces bya ba ni /
khams gsum gyi 'khor lo'i rgya khyon can gyi rnam par snang mdzad kyi dkyil 'khor des /
'dod pa dang /
gzugs dang /
gzugs med pa ste /
khams gsum na gnas pa'i sems can thams cad bskal pa ji lta ba bzhin du de bzhin gshegs pa'i rigs la mngon par 'dod cing brtson par rab tu bsgrubs te /
de bzhin gshegs pa'i rigs rtogs par bya ba'i phyir byang chub kyi sems bskyed pa la sogs pa la rab tu gzhag pa'o / /
de tshe dag pa grub par 'gyur / /
zhes bya ba ni de nas dus de'i tshe ste bskal pa bzang po la sogs pa dang po'i tshe'o / /
sems can skal ba ji lta ba bzhin du nyon mongs pa bag chags dang bcas pa dang bral bas dag pa yin no / /
khams gsum gyi chos kyi rgyal srid kyi dbang bskur ba thob pas grub pa yin no / /
sangs rgyas kun sogs dngos grub la / /
zhes bya ba ni sangs rgyas kyang yin la kun kyang yin pas na sangs rgyas kun te /
rnam par snang mdzad la sogs pa'o / /
de rnams kyi dngos grub ni sangs rgyas kun sogs dngos grub ste / /
sangs rgyas byang chub thob pa'o / /
de la sogs pa'i rdo rje sems dpa' la sogs pa nas rdo rje sems dpa'i bar gyi rigs thams cad kyi dngos grub gang yin pa de ni sangs rgyas kun sogs dngos grub ste /
sangs rgyas kun sogs pa'i dngos grub kyi yul de la'o / /
de nas zhes bya ba la sogs pa la /
sku dang gsung dang thugs zhes bya ba la sogs pa gang gsungs pa des 'dus pa mdzad pa'i sangs rgyas thams cad kyis gsol ba btab pa yin te /
'dus pa mdzad nas rdo rje sems dpa' la de bzhin gshegs pa'i rigs ston par mdzad pa'i phyir gsol ba btab pa yin no / /
ji lta bu zhe na /
de bzhin gshegs pa'i rigs chen po / /
sangs rgyas kun mchog bshad du gsol / /
de bzhin gshegs pa'i dkyil 'khor ni de bzhin gshegs pa'i rigs te /
de yang nam mkha' thams cad khyab pas na chen po'o / /
sangs rgyas kun ni ji skad du bshad pa rnams so / /
de rnams kyi mchog yin pas na sangs rgyas kun mchog ste /
byang chub chen po'i mtshan nyid kyi sems kyi rang bzhin gyis sku'i gsang ba'i tshul gyis de bzhin gshegs pa rnams las dam par gyur pas na mchog ste /
gang gi phyir de rnams sems de dang rjes su 'brel pa yin no / /
de nas sangs rgyas thams cad kyi / /
zhes bya ba ni gsol ba btab pa'i rjes thogs nyid la 'jig rten gyi khams thams cad kyi rdul phra rab dang mnyam pa'i sangs rgyas rnam par snang mdzad la sogs pa 'dus nas byon pa de thams cad kyi sku dang gsung dang thugs la yang dag bzhugs pas na /
sku gsung thugs la yang dag bzhugs / /
zhes bya'o / /
sku gsung thugs kyi rdo rje las / /
yang dag spros nas 'di gsungs so / /
zhes bya ba ni de ltar bshad ma thag pa'i tshul gyis rdo rje sems dpa' sangs rgyas thams cad kyi sku dang gsung dang thugs rdo rje la zhugs te /
de nas 'di gsungs so zhes bya bar sbyar ro / /
ci zhig mdzad nas she na /
yang dag par spros nas zhes bya ba gsungs pa ste /
de bzhin gshegs pa thams cad kyi sku dang gsung dang thugs rdo rje la chu dang 'o ma ltar gcig tu gyur pa'i rdo rje sems dpa'i mnyam pa'i spro ba de mdzad pa ni yang dag par mnyam par spro ba'o / /
'di gsungs so zhes bya ba oM b+hu khaM zhes bya ba bka' stsal pa'o / /
de nas 'di ni zhes bya ba la sogs pa ni go sla'o / /
bdud rnams bcom pa la sogs pa zhes bya ba ni ji ltar 'di ni bcom ldan 'das rdo rje gdan la bzhugs te /
bdud bcom par mdzad pa de bzhin du /
de'i tshe 'dul bar mdzad pa'i sangs rgyas thams cad kyis bdud bcom par mdzad cing khams gsum pa der byang chub kyi snying por byin gyis brlabs shing brtan par mdzad pa yin no / /
sogs pa'i sgras ni dbang bskur ba dang /
chos kyi 'khor lo bskor ba dang /
log par spyod pa'i sems can 'dul ba dang /
sangs rgyas thams cad gcig tu bsdus pa rnams 'dul ba la bya'o / /
de la mi bskyod pa'i tshul gyis ni bdud rab tu bcom pa yin no / /
rin chen 'byung ldan gyis ni dbang bskur ba thob pa yin no / /
'od dpag tu med pa'i tshul gyis ni chos kyi 'khor lo bskor ba yin no / /
don yod par grub pa'i tshul gyis ni log par spyod pa'i sems can rnams 'dul ba yin no / /
rnam par snang mdzad kyi tshul gyis ni sangs rgyas thams cad bsdus pa yin no / /
de ltar na /
de nas ston pa rdo rje 'dzin / /
zhes bya ba nas brtsams te /
byang chub snying por byin gyis brlabs / /
zhes bya ba'i bshad pas ni ting nge 'dzin gnyis pa gsungs pa yin no / /
de nas bsdu ba nas brtsams te gsungs pa yin pas shes par bya'o / /
da ni dam tshig dang dbang bskur ba thob pa rnams kyis bzlas brjod dang bsgom pa bya'o zhes bya ba 'di'i don bstan par bya ba'i phyir /
de nas ston pa rdo rje 'dzin / /
dkyil 'khor mchog ni bka' stsal pa / /
zhes bya ba la sogs pa slob dpon gyi las kyi cho ga dang /
slob ma 'jug pa la sogs pa'i cho ga gsungs pa yin no / /
de nas zhes bya ba'i sgra ni de ma thag pa ston pa'i tshig ste /
las kyi rgyal po mchog gi ting nge 'dzin gyi rjes thogs nyid la'o / /
rdo rje 'dzin pa zhes bya ba ni go bar zad do / /
rtog pa kun gyi bde ba che / /
zhes bya ba rtog pa yang yin la kun kyang yin pas na rtog pa kun te /
rnam par snang mdzad la sogs pa'i phyag rgya'i tshul lo / /
de rnams kyi bde ba chen po'i sangs rgyas kyi byang chub ste /
de thob pa'i rgyur gyur pa'i phyir dang /
de'i rgyu mthun pa las byung bas /
dkyil 'khor 'di yang /
rtog pa kun gyi bde ba che / /
zhes bya'o / /
de nas zhes bya ba ni rjes thogs la'o / /
gang gi phyir zhes bya ba ni rgyu gang gi phyir ro / /
yang dag par rab tu phye ste bshad pas na yang dag rab bshad pa'o / /
dkyil 'khor chen po ni de bzhin gshegs pa rnam par snang mdzad kyi dkyil 'khor te /
sku'i gsang ba gtsor gyur pa'i dkyil 'khor chen po'i de nyid ni de bzhin gshegs pa'i rigs kyis 'dul ba'i sems can rnams 'dul bas na dkyil 'khor gzhan las mchog tu gyur pas na dam pa yin zhes bya'o / /
'dis ni 'di skad ston pa yin te /
ting nge 'dzin gsum bsgom pa nas nye bar bzung ste rnam par snang mdzad dkyil 'khor chen po 'di ji srid mngon sum du mthong bar gyur pa de srid kyi bar du bsgom par bya'o / /
de nas de'i rjes thogs nyid la de bzhin gshegs pa mthong ba'i skal ba med pa'i sems can rnams skal ba dang ldan par bya ba'i phyir dkyil 'khor yang dag par bri bar bya'o / /
dbyibs ji lta bur bri bar bya zhe na /
dkyil 'khor chen po zhes bya ba la sogs pa gsungs te /
dpal rdo rje sems dpa'i phyi ma'i dkyil 'khor bshad ma thag pa'i dkyil 'khor chen po 'dir phyi'i dkyil 'khor yin la /
de'i mchog gang yin pa de ni dkyil 'khor chen po'i phyi'i mchog ces bya'o / /
der ci zhig bya zhe na /
rdo rje 'khor lo yang dag bri / /
zhes bya ba ste /
rdo rje 'khor lo zlum po la rdo rje phreng ba'i tshul dang ka ba brgyad kyis nye bar mdzes par byas pa'i dkyil 'khor ni rdo rje 'khor lo ste yang dag par bri bar bya'o / /
'khor lo'i lte ba zhes bya ba la sogs pa la de ltar dkyil 'khor chen po de bris nas dkyil 'khor dbus ma'i dbus kyi lte bar sangs rgyas bcom ldan 'das rnam par snang mdzad 'dzum pa mi snang ba ste /
tshems mngon pa'i 'dzum pa gang yin pa de ni 'dzum pa snang ba yin la /
'di'i 'dzum pa mi mngon pas na mi snang ba ste /
'dzum pa mi snang ba'i sangs rgyas kyi mchog bcom ldan 'das rnam par snang mdzad de /
su ra te sa ma ya s+t+waM ho sid+d+hi maM /
zhes zlos shing dbus su dgod par bya'o / /
de nas rnam par snang mdzad de'i mdun du 'dod chags rdo rje ma'i gnas su bdud las rnam par rgyal bar mdzad pa'i sangs rgyas mi bskyod pa yang dag par bri bar bya ste /
rnal 'byor pa mi bskyod pa'i sbyor bas bdud las rnam par rgyal bar byed cing /
badzra satwa /
zhes zlos bzhin du sangs rgyas bcom ldan 'das mi bskyod pa bri bar bya'o zhes bya ba'i tha tshig go / /
g.yas su byang chub sems dpa' /
nor chen gyis ni dbang bskur ba / /
zhes bya ba ni bcom ldan 'das rnam par snang mdzad kyi g.yas kI li kI la'i gnas su rnal 'byor pas 'phags pa nam mkha'i snying po la sogs pa'i nor chen po rin po che'i rigs kyi rang bzhin gyis dbang bskur zhing dbang bskur ba de byed bzhin du bri bar bya'o / /
'di skad ston te /
rnal 'byor pa rin chen 'byung ldan gyi nga rgyal dang ldan pas badzra rat+na zhes bzlas la bdag nyid 'phags pa nam mkha'i snying po la sogs pa nor bu'i rigs kyi rang bzhin gyi byang chub sems dpa'i rin po che'i cod pan la sogs pas dbang bskur bar bsam zhing bcom ldan 'das sangs rgyas rin chen 'byung ldan badzra rat+na zhes zlos shing g.yas logs su bri bar bya'o / /
rgyab tu byang chub sems dpa' dang ma nyam du chos kyi 'khor lo bskor ba zhes bya ba ni bcom ldan 'das rnam par snang mdzad kyi rgyab tu rdo rje dran ma'i gnas su rdo rje chos la sogs pa byang chub sems dpa' rnams dang mnyam du lhan cig chos kyi 'khor lo bskor zhing dam pa'i chos ston pa ste /
chos thams cad ni rang bzhin gyis rnam par dag pa'o zhes shes rab kyi pha rol tu phyin pa'i rang bzhin can gyi chos ston cing rnal 'byor pas bcom ldan 'das sangs rgyas 'od dpag tu med pa bri bar bya'o / /
'di skad ston te /
rnal 'byor pa 'od dpag med pa'i nga rgyal bsgom zhing badzra d+harmA zhes zlos shing rdo rje chos la sogs pa'i pad+ma'i rigs kyi byang chub sems dpa' rnams dang lhan cig tu chos thams cad rang bzhin gyis rnam par dag pa'o zhes ston cing sangs rgyas bcom ldan 'das 'od dpag tu med pa bri bar bya'o / /
g.yon du zhes bya ba ni bcom ldan 'das rnam par snang mdzad kyi g.yon logs rdo rje bsnyems ma'i gnas su'o / /
log par rnam dregs pa ni dbang phyug chen po la sogs pa dregs pa bdo ba rnams ni log par rnam par dregs pa'o zhes bya'o / /
log par dregs pa de bsgrub pa ni khams gsum rnam par rgyal ba la sogs pa'i tshul sprul par mdzad nas de nas de rnams rang dbang du mdzad pa'o / /
bstan pa dam pa la mngon par dga' zhing nan tan lhur byed pa dang ldan pa'i dam pa rnams lta smos kyang ci dgos te /
de dag ni shin tu yi rangs mdzad pa bcom ldan 'das sangs rgyas don yod grub pa bri bar bya'o / /
'dis ni 'di skad ston pa yin te /
sngags pas don yod par grub pa'i nga rgyal bskyed la /
badzra karma zhes zlos shing rang gi lus las rdo rje rigs rnams spros la /
des lha chen po la sogs dregs pa bdo ba'i sems can btul te /
rang dbang du byas par yid kyis bsams shing bstan pa la mngon par dga' ba rnams kyang zhi ba'i tshul gyis rang dbang du byas par yid kyis bsams la /
badzra karma /
zhes bya ba'i snying po 'dis bcom ldan 'das don yod grub pa bri bar bya'o / /
de nas 'di rnams kyi zhes bya ba la sogs pa ni go bar zad do / /
mtshams kyi char ni rdo rje dang / /
rin chen sdong bu nor bu bri'o / /
zhes bya ba ni nang gi dkyil 'khor de nyid kyi me'i mtshams su rdo rje rtse lnga pa /
bden bral du rdo rje rin chen /
rlung gi mtshams su sdong bu ste rdo rje pad+ma /
dbang ldan du sna tshogs rdo rje'i ming nor bu zhes bya ba bri bar bya'o / /
de nas 'di rnams kyi zhes bya ba ni go sla'o / /
mtshams rnams su ni lha mor bshad / /
ces bya ba ni /
sgeg mo bzhad ma glu chen mo / /
gar mdzad ma ste lha mo'i tshogs / /
'di dag rdo rje rnam sgeg mo'i / /
phyi yi mtshams su bya bar bshad / /
ces rdo rje sems dpa'i dkyil 'khor du gsungs pa de nyid 'dir bri bar bya'o / /
sgo nyid du ni lcags kyu zhes bya ba ni bde ba chen po rdo rje sems dpa'i dkyil 'khor chen po rdo rje lcags kyu dang zhags pa dang /
lcags sgrog dang /
rdo rje dril bu zhes gsungs pa de 'dir sgo ru bri bar bya'o / /
de bzhin snga ma ji lta bzhin / /
'khor lo de ni brtag par bya / /
zhes bcom ldan 'das rnam par snang mdzad kyi dkyil 'khor de legs par bris la rdo rje sems dpa'i dkyil 'khor bris pa'i tshul gyis cho ga thams cad rjes su spyad do / /
de nas mchod pa'i thal mo zhes bya ba /
thal mo khong stong snying gar bcings / /
zhes bya ba rang gi snying ga'i phyogs su bcings la /
g.yon du de bzhin bskor ba ni / /
zhes bya ba ni rang gi snying ga'i g.yon logs su de bzhin gshegs pa sngar bshad pa'i tshul gyis bskor zhes bya ba'i tha tshig go / /
me tog dang bcas phyag rgya 'di / /
sangs rgyas kun gyi dam tshig gcig /
ces bya ba ni go bar zad do / /
de ni zhes bya ba la sogs pa la dam tshig gi rim pa'i phyag rgya bcing ba'o / /
bsam pa g.yos pas 'dud par bya / /
zhes bya ba ni lhag par mos pa phul du byung bas de bzhin gshegs pa thams cad la phyag bya'o / /
de nas phyag byas la me tog dor bar bya'o / /
gang gi dus su zhe na /
bskor ba lan gsum byas nas ni / /
zhes bya ba gsungs te /
bskor ba lan gsum byas nas so / /
shin tu gsang bas yang dag dgug /
ces bya ba ni /
oM a kA ro mu khaM sarba d+harmA NAM A d+ya nut+pan+na twAta /
ces zlos shing gsang ba'i lcags kyu mas dgug pa dang /
gzhug pa dang /
bcing ba dang /
dbang du bya ba'o / /
de nas cho ga ji bzhin du / /
ston pa la ni me tog dor / /
zhes bya ba ni de ltar bcom ldan 'das rnam par snang mdzad 'khor dang bcas pa gsang ba'i lcags kyus dgug pa dang /
gzhug pa dang /
bcing ba dang /
dbang du bya ba la ji lta ba bzhin du zhugs te /
rdo rje sems dpa'i dkyil 'khor chen po bshad pa'i tshogs cho ga thams cad rjes su spyad la me tog dor ba'i sngags kyis me tog gi sil ma dor bar bya'o / /
sangs rgyas byang chub rab grub phyir / /
'gro ba'i mgon la de nyid brjod / /
ces bya ba ni bskor ba lan gsum byas nas bcom ldan 'das rnam par snang mdzad kyi mdun du 'dug ste /
'dod chags chen po bde ba che / /
zhes bya ba la sogs pa sngar bshad pa'i de kho na nyid 'gro ba'i mgon po bcom ldan 'das rnam par snang mdzad kyi spyan sngar brjod par bya'o / /
ci'i phyir zhe na /
sangs rgyas byang chub rab grub phyir / /
zhes bya ba ste /
sangs rgyas rnams kyi byang chub ni sangs rgyas kyi byang chub bo / /
de bzhin du phul du byung ba bsgrub pa ni rab grub pa ste /
sangs rgyas kyi byang chub ste shin tu grub par bya ba'i phyir ro / /
'dis ni 'di skad ston pa yin te /
oM a kA ro mu khaM sarba d+harmA NAM A d+ya nut+pan+na twata /
ces bya ba'i snying po dang dril bu dang bcas pa'i gsang ba'i lcags kyu ma dang 'bebs pas dgug cing spyan drangs nas myur ba nyid du rnam par snang mdzad la sogs pa'i sangs rgyas thams cad 'dus shing byon par 'gyur ro / /
thams cad ma skyes sbyor ba yis / /
zhes bya ba ni thams cad kyis ma skyes pa ni /
thams cad ma skyes pa ste chos thams cad ma skyes pa'i de bzhin nyid do / /
de bzhin nyid du ro gcig pa'i sems kyi sbyor ba des dngos grub kun ni rnam par snang mdzad la sogs pa'i sgrub pa po'i dngos grub thams cad stsol zhing ster bar mdzad par 'gyur ro / /
ni zhes bya ba ni gang gi phyir zhes bya ba'i don to / /
gang gi phyir 'dus pa rnams thams cad ma skyes pa'i sbyor bas sgrub pa po'i dngos grub thams cad rnal 'byor pa la sangs rgyas thams cad kyis stsol bar 'gyur ro / /
zhugs nas zhes bya ba ni dkyil 'khor der zhugs nas so / /
dngos grub thams cad 'grub par 'gyur / /
zhes bya ba ni dkyil 'khor der zhugs nas phyag rgya chen po la sogs pa'i dngos grub thams cad 'grub par 'gyur ro / /
dga' ba la sogs mtshan ma mchog /
sna tshogs pa ni 'byung bar 'gyur / /
zhes bya ba ni dkyil 'khor der zhugs nas sgrub par byed pa ni rnal 'byor pa la dngos grub kyi ltas dga' ba dang /
yid bde ba dang /
'od zer mthong ba la sogs pa'i mtshan ma'i mchog ste /
dam pa'i tshul rnam pa sna tshogs skye zhing 'byung bar 'gyur ro / /
de nas zhes bya ba ni slob dpon gyi las kyi cho ga'i rjes thogs la'o / /
mchog tu slob ma gzhug pa ni dkyil 'khor chen por ro / /
cho ga rgyas pa de bzhin no / /
zhes bya ba ni 'dir slob dpon gyis rdo rje sems dpa'i dkyil 'khor chen por bshad pa'i slob ma 'jug pa'i cho ga rgyas pa thams cad 'dir bya ba yin no / /
mchod pa'i thal mos 'khor lo che / /
mchod pa byas nas slar 'byung bya / /
zhes bya ba ni gang 'di na de bzhin gshegs pa'i dkyil 'khor chen por mchod pa'i thal mo des me tog dang /
bdug spos dang /
mar me dang /
dri la sogs pa blangs nas me tog la sogs pa der 'khor lo che zhes bya ba'i dkyil 'khor mchod pa byas nas cho ga thams cad rjes su spyad la dkyil 'khor chen po de las slar 'byung bar bya'o / /
dngos grub cho ga ji bzhin du / /
sgrub pa rnams ni rab bshad bya / /
zhes bya ba la dngos grub ni bsgrubs pa'i 'bras bu'o / /
cho ga ji bzhin zhes bya ba ni cho ga'i rim pa ma 'chol bar ro / /
sgrub ces bya ba ni 'dis sgrub pas na bsgrub pa ste /
ras ris la sogs pa'o / /
rab bshad bya zhes bya ba ni de rab tu phye ste sgrub pa dang dngos grub bshad par bya'o zhes bya ba ste ci yang rung ba'i tshul du ni ma yin no zhes bya ba'i tha tshig go / /
de la cho ga ji bzhin zhes bya ba ni sgra'i don ni 'di yin te /
de bzhin gshegs pa'i dkyil 'khor du zhugs la rang gi lha'i sngags dang /
phyag rgya ji lta ba bzhin du blangs te /
rang gi lha'i rnal 'byor byas la mdun du rang gi lha spyan drangs pa dang /
mchod pa dang /
phyag byas nas de'i dam tshig gi phyag rgya bcings te /
bdag la byin gyis brlabs pa la sogs pa byas nas ras ris la sogs pa ji lta ba bzhin du nye reg lan cig byas la /
zla ba gcig tsam gyi bar du bzlas brjod byas la de nas ji skad bshad pa'i tshul gyis ras ris kyi dkyil 'khor gyi tshul lam dpa' bo gcig pu 'dir gzhug par bya'o / /
de'i mdun du bdag la byin gyis brlabs pa la sogs pa byas nas /
ras ris la rang gi lha ji lta ba bzhin du spyan drangs nas cho ga thams cad rjes su spyad pa'am /
rang gi lha'i phyag rgya chen po sngar bshad pa'i tshul gyis yang zla ba gcig gi bar du bzlas brjod byas la /
mthar zla ba nya ba la mtshan thog thag bzlas brjod bya'o / /
de nas ji ltar mngon par 'dod pa'i dngos grub rnams grub par 'gyur ro / /
don 'di nyid ston pas ni /
bdud la sogs las rnam rgyal brnyes / /
bcom ldan ras la bri bar bya / /
sgrub pa 'di las gcig tsam ni / /
de lta'i bsgrub byas sgrub par 'gyur / /
zhes bya ba ni 'di ni dkyil 'khor gyi ras ris sgrub pa la gsungs pa yin no / /
dpa' bo gcig pu'i dbang du byas nas /
sku gzugs la sogs mdun du yang / /
zhes bya ba la sogs pa gsungs pa yin te /
'di ni go bar zad do / /
'dis kyang 'di skad ston pa yin te /
snga ma bzhin du rang gi lha'i dam tshig gi phyag rgya bcings la zla ba gcig tsam bzlas brjod byas nas rang gi lha dpa' bo gcig pu ras la sogs pa la gzhug pa mdun du gzhug ste cho ga thams cad rjes su spyad la /
rang gi lha'i phyag rgya chen po bcings la slar bzlas brjod 'bum bya'o / /
de nas zla ba nya ba la mtshan thog thag bzlas brjod byas na de lta bus ni rang gi lha'i phyag rgya chen po'i dngos grub thob par 'gyur ro / /
rgyud 'di la thams cad du yang ras ris sgrub pa la /
lce la rdo rje dkar po bsams te bzlas brjod bya bar shes par bya'o / /
gzhung 'dis ni chos kyi phyag rgya sgrub pa yang bshad par gyur pa yin te /
gang gi phyir phyag rgya chen po dang /
dam tshig gi phyag rgya dang /
las kyi phyag rgya rnams bsgrubs pa'i rjes thogs nyid la ston pa yin gyi chos kyi phyag rgya ni ma yin no / /
de nas de bzhin gshegs pa'i phyag rgya'i sgrub pa chen po'i rgyud ni zhes bya ba ni de nas zhes bya ba'i sgra ni gnas skabs zhes bya ba'i tha tshig go / /
de bzhin gshegs pa'i dkyil 'khor du de bzhin gshegs pa'i rigs rnams kyi phyag rgya chen po ni de bzhin gshegs pa'i phyag rgya'o / /
de rnams kyi sgrub pa chen po ni rang gi sku'i ngo bor bdag nyid bsgom pa'o / /
de ston par byed pa'i sgra ni tshogs rgyud do / /
phyag rgya gcig cig bcings nas ni / /
bdag nyid sangs rgyas yin bsams na / /
zhes bya ba ni rnam par snang mdzad la sogs pa'i phyag rgya chen po bcings la /
bdag nyid sangs rgyas yin no zhes bsgom zhing yang dang yang du mngon du byed pa'o / /
des cir 'gyur zhe na /
phyag rgya chen po dngos grub che / /
brtan pa ring por mi thogs thob / /
ces bya ba gsungs te /
rnam par snang mdzad la sogs pa'i phyag rgya chen po bcings nas rnam par snang mdzad la sogs pa'i rang bzhin ni bdag nyid yin no zhes bsgoms na /
rnal 'byor pa rnam par snang mdzad la sogs pa'i phyag rgya chen po'i dngos grub bcar du med cing gzhig tu med par brtan pa ring por mi thogs shing myur ba nyid du thob pa'o / /
de ltar phyag rgya chen po'i bsgrub pa gsungs nas /
da ni dam tshig thams cad sgrub pa gsungs pa ni /
de nas dam tshig thams cad sgrub pa zhes bya ba yin te /
de nas zhes bya ba'i sgra ni snga ma bzhin no / /
dam tshig thams cad ni dam tshig gi phyag rgya thams cad do / /
de rnams kyis sgrub pa ni rang gi snying gar sems dpa'i rdo rje bsams la /
sa ma ya s+t+waM /
zhes phyag rgya bcing ba'i snying po zlos shing bcing ba'o / /
'di nyid gsungs pa ni /
snying gar rdo rje'i gzugs gzhag ste /
sa ma ya s+t+waM /
zhes brjod nas /
bzlas brjod 'bum gyis bsgrubs nas ni / /
dngos grub thams cad thob par 'gyur / /
zhes bya ba yin no / /
'di skad ston pa yin te /
dam tshig gi phyag rgya bsgrub par 'dod pa'i sgrub pa pos bdag la byin gyis brlab pa la sogs pa byas nas /
sems dpa'i rdo rje snying gar bsams la /
sa ma ya s+t+waM /
zhes brjod la rang gi lha'i dam tshig gi phyag rgya bcing bar bya'o / /
de nas zla ba gcig tsam gyi bar du phyag rgya bcing ba dang /
rang gi lha'i sngags bzlas brjod dpag tu med pa bya'o / /
de nas yang de bzhin du bzlas brjod byas la mthar zla ba nya ba la mtshan thog thag bzlas brjod byas na de lta bus ni dam tshig gi phyag rgya thams cad kyi dngos grub thob par 'gyur ro / /
de ltar dam tshig gi phyag rgya bsgrub pa gsungs nas /
da ni las kyi phyag rgya thams cad sgrub pa gsungs pa ni /
de nas las kyi phyag rgya thams cad sgrub pa'i rgyud ni zhes bya ba yin te /
de nas zhes bya ba ni snga ma bzhin no / /
las kyi phyag rgya yang yin la thams cad kyang yin pas na las kyi phyag rgya thams cad do / /
de rnams kyi bsgrub pa ni bdud bcom pa la sogs pa sgrub pa'o / /
de ston par byed pa'i sgra'i tshogs ni rgyud do / /
bdud las rgyal ba zhes bya ba ni mi bskyod pa'i las kyi phyag rgya bcings la bdud kyi sde las rgyal bar bya'o / /
mchog rtogs shing zhes bya ba ni mchog ni dam pa ste /
bla na med pa yang dag par rdzogs pa'i byang chub bo / /
de rtogs pa ni mngon par byang chub pa'o / /
chos kyi 'khor lo rab tu bskor / /
zhes bya ba ni /
'od dpag tu med pa'i las kyi phyag rgya bcings nas chos ston pa'o / /
mtshungs med sems can don byas nas / /
zhes bya ba ni don yod par grub pa'i las kyi phyag rgya bcings te /
log par spyod pa'i sems can rnams kyi don bya bar yid la bsams par byas na'ang de lta bus cir 'gyur zhe na /
las kyi phyag rgya grub par 'gyur / /
zhes bya ba gsungs so / /
'di skad ston pa yin te /
bdag la byin gyis brlab pa la sogs pa byas nas yi ge a las rang gi snying gar sna tshogs rdo rje bsams la /
badzra sa twa /
zhes zlos shing mi bskyod pa'i las kyi phyag rgya bcings la bdud rab tu gzhom par bya'o / /
de nas rnam par snang mdzad kyi las kyi phyag rgya bcings la oM b+hu khaM zhes zlos shing mngon par byang chub pa lnga'i rim pas bdag nyid mngon par sangs rgyas par bsam par bya'o / /
badzra rat+na zhes zlos shing rin po che'i rigs kyi rang bzhin can gyis byang chub sems dpa'i nor bu chen pos bdag nyid la dbang bskur la /
badzra d+harmA zhes zlos shing 'od dpag tu med pa'i las kyi phyag rgya bcings la chos kyi 'khor lo bskor bar bya'o / /
de nas badzra karma zhes zlos shing don yod par grub pa'i las kyi phyag rgya bcings la /
sems can log par spyod pa dang /
yongs su dga' ba rnams dbang du bsdus shing don byas nas bdag nyid bya ba byas pa lta bur bsams la /
rang gi lha'i phyag rgya bcings te /
snga ma bzhin du zla ba gcig bzlas brjod dpag tu med pa bya'o / /
de'i rjes la zla ba gnyis pa la yang mthar zla ba nya la mtshan thog thag bzlas brjod byas te /
de lta bus ni las kyi phyag rgya thams cad kyi dngos grub grub par 'gyur ro / /
de bzhin gshegs pa thams cad kyi dngos grub mchog ni las kyi phyag rgya la sogs pa sgrub pa'o / /
de'i cho ga ni bya ba rnams so / /
de'i cho ga rgyas pa ni chos kyi phyag rgya la sogs pa sgrub pa'i rgyun no / /
de ston par byed pa sgra'i tshogs ni rgyud do / /
slob ma 'jug pa la sogs pa'i cho ga rgyas pa rdzogs so // //
yang 'di'i don brjod par bya ste /
yang bdag bsrung ba dang /
bgegs gzhom pa la sogs pa byas la bsang gtor bya ba'i phyir spos chab kyis bkang ba'i snod la rdo rje gnod sbyin yongs su bzlas te /
lha'i khang pa'i sgor bzhag la /
mchod yon dang mchod pa rnam pa lnga la ji lta ba bzhin du mngon par bzla'o / /
mchod chen thams cad dgug pa dang / /
bdag la byin rlabs la sogs bsgrub / /
rtag tu rdo rje dril 'chang zhing / /
dngos grub mchog ni bsgrub par bya / /
lugs ma'am yang na brkos pa'am / /
byas pa'am ni bris pa yis / /
dang po'i 'khor lo bzhag nas ni / /
des ni slar yang rab tu 'grub / /
yi ge hUM ngam rdo rje 'khor lo'i phyag rgyas bcom ldan 'das rnam par snang mdzad kyi dkyil 'khor sprul par bya'o / /
de nas gal te 'byor pa yod na me tog la sogs pas dkyil 'khor mchod la /
oM sarba ta thA ga ta kA ya wA ka tsit+ta pra Na me na badzra ban+d+ha naM ka ro mi /
zhes zlos shing phyogs thams cad nas dkyil 'khor lnga pas bcom ldan 'das rnam par snang mdzad 'khor dang bcas pa la phyag bzhi byas nas cho ga thams cad rjes su spyad cing /
sdom pa gzung bar bya'o / /
de nas rdo rje thal mo dang /
rdo rje bsdams pa bcings nas rdo rje bsdams pa rang gi snying gar dral bar bya'o / /
de nas rdo rje 'bebs pa bskyed la /
tiSh+Tha badzra zhes bya ba la sogs pa zlos shing rang gi snying gar rdo rje 'bebs pa'i phyag rgya dgrol bas dbab pa brtan par byas la rdo rje khu tshur gyis dam tshig gi phyag rgya bcings la /
oM badzra muSh+Ti baM zhes brjod par bya'o / /
de nas phyag rgya dgrol bar byas la sdig pa dral ba'i phyag rgyas sdig pa rnam par dral bar bya'o / /
de nas rdo rje skyil mo krung bcas la skyil mo krung gi steng du rdo rje bsdams pa bkan te bzhag la /
snying gar sems ma rdo rje bkod de /
'phags pa de kho na nyid bsdus pa las gsungs pa'i mngon par byang chub pa lnga'i rim pa bsgom par bya'o / /
de nas bcom ldan 'das rnam par snang mdzad kyi phyag rgya bcings la /
sa ma ya s+t+waM haM /
zhes bsgoms la /
sa ma ya sa twa a d+hi tiSh+Tha swa maM /
zhes bya ba dang /
dam tshig gi phyag rgya de nyid kyis snying ga dang dpral ba dang /
lkog ma dang spyi bor byin gyis brlab par bya'o / /
de nas rnam par snang mdzad kyi phyag rgya chen po bcing bar bya'o / /
de nas nam mkha' dang mnyam pa'i sbyor bas rang gi snying gar yid kyis zhugs la /
rdo rje 'khor lo'i phyag rgyas de nyid du bcom ldan 'das rnam par snang mdzad kyi dkyil 'khor chen po mngon par sprul la /
dngos grub kyi rdo rje brtul zhugs kyi bar gyi bdag nyid 'jug pa'i cho ga rnams rjes su spyad de /
rang gi snying gar zla ba'i nang du 'dres par bsams la /
bcom ldan 'das rnam par snang mdzad kyi phyag rgya chen po bcings nas /
oM b+hu khaM a zhes zlos shing mdun du sna tshogs pad+ma'i steng du /
de bzhin gshegs pa'i rdo rje bsams la /
badzra hUM zhes bya bas rdo rje'i nga rgyal du bsgoms te /
bai ro tsa na hUM zhes bya bas rdo rje rnam par snang mdzad du bdag nyid bsams nas de nyid du bcom ldan 'das rnam par snang mdzad rdo rje lcags kyu la sogs pa'i las kyi phyag rgya sngar bshad pa'i snying po dang bcas pas dgug pa dang /
gzhug pa dang /
bcing ba dang /
dbang du bya'o / /
de nas de bzhin gshegs pa'i dam tshig gi phyag rgya dang /
oM b+hu khaM dr-i sh+ya zhes bya bas rnam par snang mdzad blta bar byas la /
oM b+hu khaM zhes bya ba dang /
gsang ba'i lcags kyu mas rang gi lus la bcug la yang de bzhin gshegs pa thams cad kyi sku'i mchog bcings te /
sa ma ya s+t+waM zhes brjod la 'od kyi dkyil 'khor bskyed nas sa ma ya s+t+waM dzaHhUM baM hoH /
oM b+hu khaM zhes lan gsum bzlas la bcom ldan 'das rnam par snang mdzad dang bdag nyid chu dang 'o ma ltar gcig tu gyur par bsam par bya'o / /
de nas bcom ldan 'das kyi chos dang las dang /
phyag rgya chen po bcing bar bya'o / /
de nas rdo rje dbyings kyi dkyil 'khor chen po las bshad pa'i rnal 'byor chen po byas la /
snga ma bzhin du dang po'i rdo rjes bdag la byin gyis brlab pa byas nas yi ge brgya pas brtan par byas la /
rin po che'i dbang bskur ba'i phyag rgyas dbang bskur te /
yi ge gnyis kyis go cha bgo bar bya'o / /
de nas de bzhin gshegs pa'i rdo rje dang bdag po dang /
ming gi dbang bskur ba blangs la /
dngos grub kyi rdo rje brtul zhugs gzung bar bya'o / /
de nas 'dod chags rdo rje ma la sogs pa phyag rgya'i mchod pa bcu gnyis kyis yang dag par mchod de /
bcom ldan 'das rnam par snang mdzad kyi phyag rgya chen pos bcings la /
de kho na nyid kyis rdo rje bzung ste /
chos kyi dril bu dkrol zhing dam tshig gi phyag rgya chen po byin gyis brlabs la /
oM b+hu khaM zhes lan gsum bzla bar bya'o / /
de nas dang po'i rdo rje nam mkha'i phyogs su rdo rje sems dpa'i gzhal yas khang de bzhin du bskyed de /
lha thams cad kyi gnas su hri las sna tshogs pad+ma'i gdan bsams la /
lha mo'i dkyil 'khor gyi tshul gyis bdag nyid rdo rje sems dpa' bsgom pa ni dang po'i sbyor ba'i ting nge 'dzin to / /
de nas ston pa rdo rje 'dzin / /
zhes bya ba nas brtsams te /
byang chub snying por byin rlob mdzod / /
ces bya ba'i bar gyis bshad pa bsgom pa ni dkyil 'khor gyi rgyal po mchog ces bya ba'i ting nge 'dzin gnyis pa'o / /
de nas sgo dbye ba byas la bsdu bar bya'o / /
de nas rdo rje dbyings kyi dkyil 'khor chen po las bshad pa'i cho ga thams cad rjes su spyad par bya ba ni las kyi rgyal po mchog ces bya ba'i ting nge 'dzin gsum pa'o / /
de ltar ting nge 'dzin gsum bsgoms nas yang bsdu bar byas la /
bcom ldan 'das rnam par snang mdzad kyi phyag rgya chen po bsgom zhing /
dpal mchog dang po'i sems dpa' che / /
dga' ba chen po mgu ba che / /
kun du bzang po kun bdag nyid / /
rdo rje bsnyems tshul bdag po'i bdag /
ces bya ba la sogs pa mtshan brgya rtsa brgyad pas bstod pa byas la /
oM a kA ro mu khaM sarba d+harmA NaM Ad+ya nut+pan+na twAta ces zlos shing gsang ba'i lcags kyu mas bcom ldan 'das 'khor dang bcas pa'i dkyil 'khor du bcug la /
dam tshig gi phyag rgyas ji lta ba bzhin du bsgoms nas chos dang /
las dang phyag rgya chen pos rgyas gdab par bya'o / /
de nas rdo rje rin chen gyi phyag rgyas de bzhin gshegs pa rnams dbang bskur la rdo rje sems ma nas rdo rje dril bu'i bar du sangs rgyas lnga'i cod pan gyi dbang bskur nas mchod yon phul te /
mchod pa rnam pa lnga dang /
phyag rgya'i mchod pa bcu gnyis kyis bcom ldan 'das rnam par snang mdzad 'khor dang bcas pa yang dag par mchod par bya'o / /
de nas rnam par sgeg pa'i dga' ba'i rdo rjes phyag byas la /
phyag bzhi byas nas yang bcom ldan 'das rnam par snang mdzad kyi phyag rgya chen po bcings la /
oM badzra At+ma ko\u0f85haM /
oM swa b+hA ba shud+d+ho \u0f85haM /
o sarba sa mo\u0f85haM /
zhes bya ba'i snying po gsum zlos shing /
don gsum rnam par bsgoms la /
ta thA ga ta maN+Da la swa b+hA wa haM swa maM /
zhes zlos shing bdag nyid ni rang nyid de /
de bzhin gshegs pa'i dkyil 'khor gyi ngo bo yin no zhes bsam mo / /
de nas /
kun mchog dngos grub chen po ste / /
dbang phyug chen po dbang phyug che / /
bde ba chen po dngos grub mchog /
de bzhin gshegs par bdag gyur cig /
ces bsams la rang gi snying gar gnas pa'i rdo rje'i dbus su /
oM b+hu khaM zhes bya ba yid kyis bris la 'di nyid chos kyi tshig gis zlos shing bdag nyid lha thams cad kyi rang bzhin yin par bsgom par bya'o / /
de ltar na dang por bdag la byin gyis brlab pa lan cig byas nas gang gi tshe mnyam par gzhag pa'i sbyor bas gnas par 'dod pa de'i tshe /
oM b+hu khaM zhes zlos shing rnam par snang mdzad kyi gnas su rnam par bzhag la /
de bzhin gshegs pa thams cad kyi sku'i mchog gis /
oM b+hu khaM zhes zlos shing bdag nyid kyi gnas bzhir de bzhin du byin gyis brlabs la gnas par bya'o / /
bya ba thams cad byas nas yang slar zhugs te /
gsang ba'i lcags kyu ma dang /
rnam par snang mdzad kyi snying pos rnam par snang mdzad rang gi lus la bcug la mtshan brgya rtsa brgyad pas bstod pa dang /
mchod pa bcu gnyis dang /
phyag kyang byas la de bzhin du bsgoms par bya'o / /
bsgom pas dub par gyur na yang mtshan brgya rtsa brgyad pas bstod pa dang /
mchod pa rnam pa lnga dang /
phyag rgya'i mchod pa bcu gnyis byas nas de bzhin du phyag byas la de bzhin du bcom ldan 'das 'khor dang bcas pa gshegs su gsol bar bya'o / /
de ltar zla ba gcig gam zla ba drug gam /
lo gcig gam /
dus ji srid kyis bcom ldan 'das kyis rjes su gnang ba stsol ba de srid kyi bar du nyin re zhing bya'o / /
de nas nyin re'am zla ba re 'am /
lo re zhing dkyil 'khor bri bar bya'o / /
de la dang por sa sbyang ba dang /
sa yongs su gzung ba'i cho ga rjes su spyad la bgegs gzhom pa la sogs pa byas nas rdo rje 'khor los rnam par snang mdzad kyi dkyil 'khor bskyed la phyag 'tshal ba sngon du 'gro bas sdom pa bzung la rnal 'byor chen po dang /
gzhal yas khang dang gdan rnams bskyed de /
dkyil 'khor gyi dbus su sems dpa'i skyil mo krung gis 'dug la /
snga ma bzhin du bdag nyid spro ba bskyed par bya'o / /
de nas de bzhin du sangs rgyas thams cad spyan drang ba byas la yang phyag byas nas dang po'i sbyor ba dang /
dkyil 'khor gyi rgyal po mchog dang /
las kyi rgyal mchog rnam par bsgoms la /
dkyil 'khor bri bar bya ba'i phyir / /
de bzhin gshegs pa thams cad kyis / /
de bzhin gshegs pa'i rigs chen po / /
sangs rgyas kun mchog bshad du gsol / /
zhes bya bas bdag nyid la gsol ba btab par bsam mo / /
de nas rnam par snang mdzad kyi dam tshig gi phyag rgya dang /
oM b+hu khaM badzra tiSh+Tha maN+Da la ut+tha pa ya zhes zlos shing yid kyis dkyil 'khor bteg la nam mkhar gzhag ste /
oM b+hu khaM a d+hi tiSh+Tha swa maM zhes bya ba dang /
dam tshig gi phyag rgya de nyid kyis snying ga dang /
dpral ba dang /
lkog ma dang /
spyi bor bdag nyid la byin gyis brlab pa dang /
bcom ldan 'das rnam par snang mdzad kyi phyag rgya chen po bcings te /
badzra dr-iSh+Tha maT ces bya ba mig gnyis su dgod pa dang /
phyag rgya la gnas de bzhin langs / /
kun du rnam par bltas nas ni / /
oM b+hu khaM zhes zlos shing /
bsgyings pa'i tshul gyis yongs su bskor / /
de nas cho ga thams cad rjes su spyad la slob ma lhag par gnas pa dang /
lha lhag par gnas pa'i cho ga byas nas nyi ma 'char kar dkyil 'khor gyi thig gdab par bya ste /
phyi'i dkyil 'khor ni rdo rje sems dpa'i dkyil 'khor gyi thig gdab pa'i cho gas thig gdab par bya'o / /
de'i nang du phyed kyi tshad la rdo rje rtse gsum pa zlum por bskor ba /
ka ba brgyad kyis nye bar mdzes par bri ba'i thig gdab po / /
de nas tshon sna lnga'i phye mas dkyil 'khor bris la /
nang gi dkyil 'khor gyi lte bar sna tshogs pad+ma la bcom ldan 'das rnam par snang mdzad gser gyi mdog can zhal gcig pa /
byang chub mchog gi phyag rgyas de bzhin gshegs pa'i rdo rje bsnams pa /
rdo rje skyil mo krung gis bzhugs pa nyi ma'i 'od mnga' ba /
rin po che'i cod pan gyis dbang bskur ba /
zhal shar du gzigs pa cung zad 'dzum pa su ra te sa ma ya s+t+waM ho sid+d+ha maM zhes zlos shing bri bar bya'o / /
de'i mdun du 'dod chags rdo rje ma'i gnas su bcom ldan 'das mi bskyod pa zla ba'i mdog can sa gnon gyi phyag rgyas bzhugs pa rdo rje rin po che'i cod pan gyis dbang bskur ba /
rnal 'byor pa mi bskyod pa'i nga rgyal gyis bdud las rnam par rgyal bar bsam zhing rdo rje sems dpa'i snying po badzra satwa hUM /
zhes zlos shing bri bar bya'o / /
kI li kI la'i gnas su bcom ldan 'das rin chen 'byung ldan be+e DUr+ya'i mdog can /
mchog sbyin gyi phyag rgyas bzhugs pa rin po che'i cod pan gyis dbang bskur ba /
rnal 'byor pa rin chen 'byung ldan gyi nga rgyal gyis byang chub sems dpa'i nor chen pos bdag la dbang bskur bar bsam zhing /
badzra rat+na zhes zlos shing bri bar bya'o / /
bcom ldan 'das rnam par snang mdzad kyi rgyab tu rdo rje dran ma'i gnas su bcom ldan 'das snang ba mtha' yas sku mdog dmar po ting nge 'dzin mchog gi phyag rgyas bzhugs pa rin po che'i cod pan gyis dbang bskur ba /
rnal 'byor pa 'od dpag tu med pa'i nga rgyal gyis rdo rje chos la sogs pa byang chub sems dpa' rnams dang lhan cig chos kyi 'khor lo bskor bar bsam zhing /
badzra d+harmA hriHzhes zlos shing bri bar bya'o / /
bcom ldan 'das rnam par snang mdzad kyi /
g.yon logs su rdo rje snyems ma'i gnas su bcom ldan 'das don yod grub pa sna tshogs mdog can mi 'jigs pa sbyin pa'i phyag rgyas bzhugs te /
rin po che'i cod pan gyis dbang bskur ba rnal 'byor pa don yod par grub pa'i nga rgyal gyis g.yon logs su bzhugs par brtson pa'i sems can thams cad kyang 'dul bar byed na /
dam pa rnams la smos kyang ci dgos zhes yid la bsam zhing badzra karma zhes zlos shing bri bar bya'o / /
de la bcom ldan 'das rnam par snang mdzad ni longs spyod rdzogs pa'i sku'i ngo bo mi bskyod pa la sogs pa ni sprul pa'i sku'i ngo bo rab tu byung ba'i cha lugs can /
chos gos bsnams pa sna tshogs pad+ma la rdo rje skyil mo krung gis bzhugs shing bcom ldan 'das rnam par snang mdzad la mngon par phyogs shing /
rdo rje dang rin po che dang /
pad+ma dang /
sna tshogs pad+ma bsnams pa nyi ma'i dkyil 'khor mnga' ba'o / /
de nas rang gi dkyil 'khor de nyid kyi me'i mtshams su rdo rje rtse lnga pa /
bden bral gyi mtshams su rdo rje rin po che /
rlung gi mtshams su rdo rje pad+ma dang /
dbang ldan gyi mtshams su sna tshogs rdo rje /
de la 'di rnams kyi snying po ni satwa badzra /
badzra rat+na /
badzra pad+mo ni /
bi shwa badzra Ni /
zhes bya ba yin no / /
phyi'i dkyil 'khor gyi snam bu'i mtshams su sgeg mo dang bzhad ma dang /
glu chen mo dang /
gar ma zhes bya ba'i lha mo'i tshogs rnams snying po 'dis bri bar bya'o / /
he ra ti badzra /
bi lA s+ya ni traT /
he be+e ga ba tI badzra /
ha se ha ta /
he badzra ra ti /
badzra gI te ri te /
he ra ti badzra /
nr-i t+ya be ba be ba zhes bya ba yin no / /
shar phyogs kyi sgo'i dbus su rdo rje lcags kyu sku mdog dkar dmar rdo rje lcags kyus de bzhin gshegs pa la 'dzin par brtson pa /
lho phyogs kyi sgo'i dbus su rdo rje zhags pa sku mdog dkar po / /
rdo rje zhags pas de bzhin gshegs pa thams cad 'dzud pa la brtson pa /
nub phyogs kyi sgo'i dbus su rdo rje lcags sgrog sku mdog ser po rdo rje lcags sgrog gis de bzhin gshegs pa thams cad 'ching bar mdzad pa /
byang phyogs kyi sgo'i dbus su rdo rje dril bu sku mdog sngo ba phyag g.yas na rdo rje dril bu bsnams pa /
phyag g.yon pas gdan la bsnyems te bzhugs pa bri bar bya'o / /
de rnams kyi snying po ni dzaHbadzra aM ku sha / /
hUM badzra pA sha /
baM badzra s+pho Ta /
hoHbadzra g+haN+Ta /
zhes bya ba yin no / /
'di dag thams cad kyang sna tshogs pad+ma'i gdan la sems dpa'i skyil mo krung gis bzhugs pa'o / /
sangs rgyas lnga'i cod pan gyis dbang bskur ba dang ldan pa /
bcom ldan 'das rnam par snang mdzad la mngon par phyogs par bri'o / /
de ltar dkyil 'khor bris nas sgo dbye ba'i phyag rgyas sgo phye la bsdu ba byas nas mtshan brgya rtsa brgyad pas bcom ldan 'das la mngon par bstod de /
bcom ldan 'das rnam par snang mdzad kyi mdun du 'dug la rdo rje skyil mo krung gis gnas te gsang ba'i lcags kyu ma'i snying po sngar bshad pas bcom ldan 'khor dang bcas pa'i dkyil 'khor du bcug la /
rdo rje gnod sbyin gyis bgegs bsal bar byas nas ra ba dang dra ba bya'o / /
de nas rdo rje khu tshur gyis sgo rnams bcad de rdo rje bsrung ba thams cad kyis yang dag par bsrungs la /
oM b+hu khaM zhes bya bas bcom ldan 'das 'khor dang bcas pa la mchod yon phul nas /
oM b+hu khaM dr-i sh+ya sa ma ya s+t+waM sa ma ya s+t+waM haM dzaHhUM baM hoH /
oM b+hu khaM /
zhes bya bas bcom ldan 'das rnam par snang mdzad rang gi dam tshig gi phyag rgyas bsgrub par bya'o / /
de bzhin du aHbadzra g+haN+Ta dr-i sh+ya sa ma ya s+t+waM sa ma ya s+t+waM a haM dzaHhUM baM hoH /
aHbadzra g+haN+Ta /
zhes bya ba lan gsum bzlas /
rdo rje dril bu'i bar du rang gi dam tshig gi phyag rgyas bsgrub par bya'o / /
de nas chos dang las dang phyag rgya chen po rnam par snang mdzad la sogs pa rgyas btab la de bzhin gshegs pa lnga'i rdo rje rin po che'i phyag rgyas dbang bskur zhing rdo rje sems dpa' la sogs pa sangs rgyas lnga'i cod pan gyi dbang bskur ba'i phyag rgyas dbang bskur bar bya'o / /
de nas mchod yon phul la bum pa gang ba la sogs pa yang dag par mchod nas chos gos su gyon pa'i gos la rdo rje gnod sbyin bzlas pa dang /
yang gdong g.yogs kyi dar la sgo ba bzhi'i snying po bzlas te /
des rang gi gdong g.yogs la /
shin tu dmar ba'i gos gyon zhing /
me tog gi phreng ba btags pa dang /
gdong dri zhim por byas la sdig pa bshags pa dang /
bsod nams la rjes su yi rang ba dang /
de bzhin gshegs pa thams cad la chos kyi 'khor lo bskor bar bskul ba dang /
mya ngan las mi 'da' bar bya ba'i phyir gsol ba btab pa byas nas sdom pa gzung bar bya'o / /
de nas phyi rol na gnas pa'i bum pa'i chu la oM b+hu khaM zhes bya ba ji lta ba bzhin du bdag nyid dbang bskur la /
thal mo khong stong du sbyar ba'i mtshan nyid la me tog dang bcas pa'i snying gar g.yon gyis bskor ba'i tshul gyis bcings la de nas me tog gi phreng ba blangs nas /
badzra badzra /
rdo rje sems dpa' bsdus pa na / /
rdo rje rin chen bla na med / /
rdo rje chos ni glu blangs pas / /
rdo rje las ni byed par 'gyur / /
zhes brjod cing rdo rje shugs kyis dkyil 'khor du 'jug par bya'o / /
sgo bzhir rdo rje lcags kyu ma la sogs pa'i snying po yang de bzhin du bzla bar bya'o / /
de nas bcom ldan 'das rnam par snang mdzad kyi spyan sngar 'dug la 'di skad ces brjod par bya'o / /
ma hA su ra ta su sid+d+hi su to Sh+yo me su /
su khaM badzra sa twa Ad+ya sid+d+h+ya swa mAM /
de'i 'og tu 'jug pa'i phyag rgya me tog dang bcas pa rang gi snying gar bzhag la /
oM pa ra ma su kha sha ya zhes bya ba la sogs pa zlos shing bsam pa g.yos pas rnam par snang mdzad la sogs pa la phyag bya'o / /
de nas dkyil 'khor lan gsum bskor ba byas la bcom ldan 'das rnam par snang mdzad kyi mdun du 'dug ste de kho na nyid brjod par bya'o / /
'dod chags chen po'i bde ba che / /
rdo rje chen po nor che zhing / /
ye shes chen po las che ba / /
rdo rje sems dpar bdag grub mdzod / /
de nas dzaHhUM baM hoH /
zhes brjod do / /
de nas rdo rje chu 'thungs la / /
g.yon pa'i khro bo'i khu tshur gyis sems ma'i rdo rje phye la oM b+hu khaM a zhes lan brgya zlos shing bdag nyid la dbab par bya'o / /
de nas me tog sil ma gtor la 'jug pa'i mdzub mo'i phyag rgya dang /
mthe chung gi rtse mo bsgyings pa dang bcas pas dkrol la /
oM pa ra ma su khaM sha ya su la li ta bi lA s+ya na mi te na ma mi b+h+ha ga bAn+taM dzaHhUM baM hoH hi hi hi hi pra tIts+tsha ku su mAny+dza li nA tha zhes brjod do / /
de nas phreng ba de blangs la /
rang gi mgo la bcing bar bya'o / /
deng khyod dbang bskur ba dang /
'di gzhan la smras na /
gal te skye bo 'dus nang smras / /
dad pa med pas bgad par 'gyur / /
oM ma hA su kha badzra sa twa a b+hi Shiny+tsa su ra s+t+waM de nas snying po 'dis gdong g.yogs dgrol bar bya'o / /
oM badzra tsak+Shu ka ma ya sarba su ra ta s+t+waM /
de nas he badzra pa sh+ya zhes zlos shing rdo rje lcags kyu nas brtsams te /
bcom ldan 'das rnam par snang mdzad kyi bar gyi dkyil 'khor thams cad kyi lha'i ngo bo nyid bstan par bya'o / /
de nas tiSh+Tha badzra zhes zlos shing 'jug pa'i phyag rgyas snying gar dgrol bar bya'o / /
de nas rdo rje thal mo bskor la shis pa brjod pa'i tshul du snying gar bcings nas /
mtshan brgya rtsa brgyad pas bcom ldan 'das 'khor dang bcas pa la bstod par bya'o / /
de nas rnam par snang mdzad du bdag nyid bsams la /
rdo rje sems dpar byin gyis brlabs nas /
yang dang po'i rdo rje badzra satwa zhes zlos shing byin gyis brlabs la /
mi bskyod pa la sogs pa'i dam tshig gi phyag rgyas mi bskyod pa la sogs pa'i rang gi lus la gnas ji lta ba bzhin du bkod nas /
ji lta ba bzhin du dbang bskur te /
gzengs bstod pa dang /
lung bstan pa'i bar gyi cho ga rjes su spyad nas /
bdag byin gyis brlab pa la sogs pa byas la /
ji ltar mngon par 'dod par bzlas / /
de nas bcom ldan 'das 'khor dang bcas pa la mchod pa thams cad kyis yang dag par mchod nas phyir 'byung bar 'gyur ro / /
de nas slob ma gzhug par 'dod na /
snga ma bzhin du cho ga thams cad rjes su spyad la /
rdo rje mchod yon bskor bcings te / /
snying nas bsam pa g.yos pa yis / /
mgo bos yang dag phyag byas pa / /
dngos grub thams cad sgrub byed yin / /
zhugs pas dkyil 'khor lan gsum ni / /
bskor ba byas nas brjod par bya / /
'dod chags chen po bde ba che / /
'gro ba kun la'ang grub par mdzod / /
de nas dus kyi mchod pa yis / /
de bzhin gshegs pa yang dag mchod / /
de bzhin dbang bskur rdo rje ni / /
bzung ste slob ma gzhug par bya / /
slob dpon gyi las kyi cho ga'o / /
de nas slob ma gzhug pa la sogs pa'i cho ga rgyas par bshad par bya'o / /
de la slob ma bslab pa'i gzhi lnga yongs su gzung ba'am /
dge sbyong ngam /
dge slong gi sdom pa yongs su bzung bas sngar bshad pa'i cho gas rig pa'i sdom pa gzung bar bya'o / /
de nas slob dpon gyis slob ma la 'di skad ces smrar gzhug par bya'o / /
oM sarba ta thA ga ta pa ra ma ma hA ut+pA da yA mi a she Sha na bi she Sha sarba satwa sa d+hA tu d+ha tu d+ha tra na hri te su khot+ta ma sid+d+hi ni mit+ta a d+yan+ta b+ha ba sid+d+hi ma he shwar+ya d+hi pa t+ya yaM /
ya bo d+ha satwa ta ma hA ya d+hi /
ma he shwar+ya d+hi pa t+ya yaM /
de nas slob ma'i snying gar su ra te sa ma ya s+t+waM ho sid+d+hi badzra ya thA su khaM zhes bya bas de bzhin du rdo rje bskyed la /
slob dpon gyis slob ma rnam par snang mdzad kyi skur bya /
de nas me tog la sogs pas mchod la /
yon gyi mchog blangs te /
phyi rol na gnas pa'i bum pa'i chus dbang bskur la /
dang por 'jug pa'i phyag rgyas slob dpon 'jug pa'i tshul du zhugs par bya'o / /
de nas 'di skad ces smrar gzhug go / /
ma hA ra ta su tri ta su to Sh+ya su su kho badzra satwa Ad+ya sid+d+h+ya maM /
de nas yang ngas 'di skad ces brjod do / /
deng khyod de bzhin gshegs pa thams cad kyi rigs su zhugs kyis ngas khyod la ye shes gang gis de bzhin gshegs pa thams cad grub par yang mthong na dngos grub gzhan lta smos kyang ci dgos te de lta bu'i ye shes bskyed par byas /
khyod kyis dkyil 'khor chen po ma mthong ba rnams la smra bar ma byed cig /
khyod dam tshig nyams par gyur ta re /
de nas rdo rje slob dpon rang gi sems ma'i rdo rje phyag rgya kha thur du bstan pa dang /
gyen du bstan pa bcings la rdo rje slob ma'i spyi bor bzhag la 'di skad ces brjod par bya'o / /
'di ni khyod kyi rdo rje'i dam tshig yin gyis gal te gang zhig la smras na glad pa 'gas par 'gyur ro / /
de nas dam tshig gi phyag rgya de nyid dang /
mna'i snying po 'di lan cig bzlas nas slob ma de 'thung du bcug la 'di skad ces brjod par bya'o / /
de la dam tshig gi snying po 'di yin te /
rdo rje sems dpa' deng khyod kyi / /
snying la yang dag zhugs par mdzad / /
gal te tshul 'di smras na ni / /
de ma thag tu dral nas gshegs / /
badzra u da ka Tha Tha zhes bya'o / /
de nas slob ma la 'di skad ces brjod par bya ste /
deng nas brtsams te khyod kyi phyag na rdo rje ni nga yin gyis sangs rgya 'di byos shig ces bsgo ba gang yin pa de bya dgos so / /
khyod kyis nga la brnyas par ma byed cig / /
mi bde ba ma spangs par khyod dus byas nas dmyal bar ltung bar gyur ta re /
de nas 'di skad ces brjod par bya'o / /
de bzhin gshegs pa thams cad kyis byin gyis brlabs la rdo rje sems dpa' bdag la dbab par gyur cig ces smros shig /
de nas rdo rje slob dpon gyis myur du rdo rje sems ma'i phyag rgya bcings la de'i snying gar bzhag ste 'di skad ces brjod du gzhug go / /
'di ni rdo rje dam tshig ste / /
rdo rje sems dpa' yin par grags / /
rdo rje ye shes bla med ni / /
di ring nyid du 'bab par shog /
badzra e be sha a /
zhes lan brgya rtsa brgyad bzla bar bya'o / /
yang khro bo'i khu tshur bcings la rdo rje sems mas g.yas pa dral bar bya zhing oM b+hu khaM a a a a zhes lan brgya bzla bar bya'o / /
de nas de bzhin du me tog gi phreng ba dor bar bya'o / /
de nas snga ma bzhin du phreng ba'i dbang bskur ba sbyin par bya'o / /
de nas de bzhin du gdong g.yogs dgrol bar bya'o / /
de nas he badzra pa sh+ya zhes bya ba dang /
dkyil 'khor bstan par bya'o / /
de nas 'jug pa'i phyag rgya bcings la tiSh+Tha badzra zhes bya ba la sogs pas snying gar dgrol bar bya'o / /
de nas phyi rol gyi dkyil 'khor gyi nang du shar sgor bltas pa'i sna tshogs pad+ma bris la slob ma rnam par snang mdzad du bsams te sems ma rdo rjes byin gyis brlabs la pad+ma'i steng du las kyi phyag rgya bzhag nas yon gyi mchog blangs la /
slob ma la mchod yon byin te /
de nas mchod pa rnam pa lngas mchod nas /
de bzhin gshegs pa'i khu tshur gyis rnam par rgyal ba'i bum pa las chu blangs la oM b+hu khaM oM badzra a b+hi Shiny+tsa /
zhes bya bas de dbang bskur la 'di skad brjod cing chu de 'thung du yang gzhug go / /
'di ni khyod kyi dmyal ba'i chu / /
dam tshig nyams na sreg par byed / /
dam tshig bsrungs na dngos grub ster / /
rdo rje bdud rtsi'i chu 'thungs shig /
rdo rje dril bu'i phyag rgya 'di / /
gal te dkyil 'khor ma mthong smras / /
skye bo 'dus nang bstan pa dang / /
dad pa med pas bgad par 'gyur / /
slob mas kyang thal mo bskor bas slob dpon la phyag byas la rdo rje me tog la sogs pas dbang bskur ba thams cad blang bar bya zhing yon yang rgyun du dbul bar bya'o / /
de nas rdo rje rin po che'i dam tshig gi phyag rgyas rin po che'i cod pan gyi dbang bskur ba dang /
dar dpyangs kyi dbang bskur bas kyang de dbang bskur la /
dzaHhUM baM hoHma hA su kha badzra sa twa a b+hi She ka na s+t+waM /
a b+hi shany+tsI mi sarba badzra a ti ba te tri to me b+ha ba /
sid+d+ha nA ma te /
b+ha ga bAn ma hA badzra d+ha ra su ra ta s+t+waM haM /
badzra satwa oM b+hur b+hu ba swaHzhes bya ba'i sngags dang /
de bzhin gshegs pa'i khu tshur gyis de bzhin gshegs pa'i rdo rje blangs te rdo rje'i dbang bskur ba dang /
bdag po'i dbang bskur ba yang byin la ming gi dbang bskur ba yang 'dis sbyin par bya'o / /
oM sarba badzra a d+hi pa ti s+t+waM a b+hi Shiny+tsA mi ma hA d+ha ra te badzra nA ma a b+hi Shiny+tsa maM sa ma ya s+t+waM b+hur b+hu ba swaH /
de nas 'dis dngos grub kyi rdo rje brtul zhugs sbyin par bya'o / /
oM sarba ta thA ga ta sa ma ya a d+hi pa ti s+t+waM a b+hi Shiny+tsA mi ma hA badzra d+ha ra /
'di ni sangs rgyas thams cad nyid / /
rdo rje can gyi rdo rje yin / /
khyod kyis kyang ni rtag tu bcang / /
rdo rje 'chang chen brtul zhugs yin / /
'di ni de bzhin gshegs pa thams cad kyi mchog tu gsang ba byang chub chen po'i sems yongs su mi spang bar rtag tu bcang bar bya'o zhes bya ba ni gsang ba'o / /
he badzra gar+b+ha pa te a b+hi Shiny+tsa he badzra nA ma sid+d+hi sa ma ya s+t+waM b+hur b+hu ba swaH /
de nas 'dod chags rdo rje ma la sogs pa'i phyag rgya bcu gnyis kyis yang dag par mchod la de bzhin gshegs pa thams cad kyi gsang ba lnga bshad par bya'o / /
de la 'di ni de bzhin gshegs pa thams cad kyi gsang ba chen po lnga yin te /
rtag dang mi bskyod rin chen mchog /
'jig rten dbang dang don yod grub / /
de bzhin gshegs kun nyid yin pas / /
de bzhin gshegs pa kun du bshad / /
de la rigs kyi de kho na nyid ni /
rdo rje sems dpa' mi bskyod pa / /
rin chen 'byung ldan rin chen dbang / /
'jig rten dbang phyug rdo rje chos / /
rdo rje las ni rab grub yin / /
de nas de nyid kyis ni rdo rje bzung / /
chos kyi dril bu dkrol bar bya'o / /
dam tshig gis ni phyag rgya cher / /
byin gyis brlabs nas snying po bzlas / /
zhes bya ba bslab par bya'o / /
de nas dam tshig gsum gyi glu'i mchod pa blangs nas rang gi lha'i phyag rgya bzhis mna' bsgags la bslab par bya'o / /
cho ga rgyas pa ni sngar bshad pa las shes par bya'o / /
slob ma gzhug pa la sogs pa'i cho ga rgyas pa rdzogs so // //
de ltar slob dpon gyi las kyi cho ga dang /
slob ma gzhug pa la sogs pa'i las kyi cho ga bstan nas dam tshig dang dbang bskur ba thob pa rnams la slob dpon gyis sgrub pa'i ye shes bslab par bya'o zhes bya ba'i cho ga 'di bstan par bya ba'i phyir /
de nas ma grub dngos grub mchog /
ces bya ba la sogs pa gsungs pa yin te /
de nas zhes bya ba'i sgras ni de ma thag pa ste /
chos kyi phyag rgya'am /
phyag rgya chen po'am /
dam tshig gi phyag rgya 'am /
las kyi phyag rgya zla ba gnyis kyis bsgrubs pa na gang gi tshe grub par ma gyur pa de'i rjes thogs nyid la'o / /
grub pa ni phyag rgya chen po la sogs pa rdzogs par gyur pa'o / /
grub pa med pas na ma grub pa ste /
phyag rgya chen po la sogs pa'i dngos grub kyi mchog ma grub pa ni dngos grub mchog go / /
las rnams ni 'dod chags pa la sogs pa 'jig rten pa'i mtshan nyid can gyi'o / /
rgyun ni rab 'byam ste /
de ni ma grub dngos grub mchog /
las rnams kyi ni rgyun zhes bya'o / /
de nyid ni las gzhan las dam par gyur pas na mchog go / /
sdig pa kun sel zhes bya ba ni srog gcod pa la sogs pa nyes par spyod pa'i gnyen por gyur pa'o / /
sna tshogs pa zhes bya ba ni dbye ba rnam pa brgyas dngos grub thams cad grub par byed pa'o / /
go rims bzhin du zhes bya ba ni rim pa bzhin te /
ji skad bshad pa'i sgrub pa'i thabs kyi cho ga'i rim gyis zhes bya ba'i tha tshig go / /
rab bshad ces bya ba de ltar gyur pa de rab tu bshad cing bstan par bya'o zhes pa'o / /
khyed 'chad par byed pa gang zhig yin zhe na /
'di lta ste zhes bya ba la sogs pa gsungs te /
'di lta ste zhes bya ba'i sgra ni nye bar ston pa'i don to / /
nad kyang yin la thams cad kyang yin pas na nad thams cad de skya rbab la sogs pa'o / /
mya ngan zhes bya ba ni sdug pa dang bral ba las byung ba'i yid mi bde ba'i rgyun no / /
gnod pa ni ma 'ongs pa'i don grub pa ma rnyed pa las byung ba'i sdug bsngal lo / /
gnod byed ni gcong chen po la sogs pa'o / /
dug ni rgyu ba dang /
mi rgyu ba'i bdag nyid can no / /
sbyar ba'i dug ni sbyar ba'i las byung ba'i bdag nyid can no / /
gshed byed ni gzhan la gnod pa byed pa'i phyir /
lha dgug pa dag sngags kyi stobs kyis bskyed pa gang yin pa'o / /
g.yeng byed ni phur bu'i phyag rgya'am /
ming rus la sogs pa phyi'i phur bus lha la sogs pas phur bu btab pa'o / /
ro langs ni 'dir gzhan dag la gnod par bya ba'i phyir shi ba'i ro la srin po gdug pa bcug pa'o / /
sngags ni sgrub pa po'i don la gegs byed par 'gyur ba'o / /
sman ni 'dod pa'i don la gegs byed pas gzung ngo / /
bgegs ni sgrub pa po'i 'dod chags pa nang gi bgegs dang /
dngos grub [(]gyi [,]kyi [)]bar du gcod pa'i phyir bgegs rnams so / /
log 'dren ni go bar zad do / /
sdig pa ni sgrub pa po la za bar brtson pa'i srin po la sogs pa'o / /
rmi lam ngan pa dang /
dus ma yin par 'chi ba dang /
rims ni go bar zad do / /
gdon ni sems can gyi rgyud du gtogs pa'i lha'i gdon la sogs pa rig pa mchog pas gsungs pa bco brgyad do / /
mkha' 'gro ma ni 'jig rten dang 'jig rten las 'das pa'o / /
nye bar 'tshe ba ni khyim du srin po la sogs pa snang ba'o / /
des nye bar bcom pa ni nye bar 'tshe ba'o / /
glo bur ba ni 'go ba'i nad do / /
nyes pa ni khang pa la sogs par nyes pa glo bur du byung ba'o / /
nyon mongs pa ni lus kyi sdug bsngal lo / /
lus dang ngag dang sems kyi sdug bsngal thams cad ni go bar zad do / /
'di rnams 'jig pa ji ltar 'gyur zhe na /
de bzhin gshegs pa thams cad kyi sdug bsngal 'phrog par byed pas so zhes bya ba gsungs te /
de bzhin gshegs pa thams cad kyi khu tshur gyis nad btsir ba dang /
mig dbye ba dang /
snying gar gzhag pa dang /
byab pa dang /
khu tshur gyis bsal ba dang /
kha zas dang khro bas phur bu dbyung ba dang /
rting pas brdeg pa dang /
oM bris nas phyi ba dang /
sos bzung ba dang /
hUM dang bcas pas bsnun pa dang /
log 'dren la brdeg pa dang /
tshon bris nas phyir byung ba dang /
sbyin sreg bya ba dang /
dUr ba'i sbyin sreg bya ba dang /
spyi bor gzhag pa dang /
lta bas byab pa dang /
skra nas bzung ste sprug pa dang /
kha T+wAM ga steng du bzung ba dang /
rang gi khyim du gzhag pa dang /
zhugs pa dang /
snying las gdon pa dang /
lus las bskor ba dang /
tshig 'byin pa'i tshul dang /
snying gar btsir ba'o / /
'di skad ston pa yin te /
de bzhin gshegs pa'i khu tshur gnyis bcings te /
g.yas pa kun du bsgreng ba ni / /
g.yon pa'i rdo rje sor mos gzung / /
byang chub mchog gi phyag rgya 'di / /
sangs rgyas byang chub rang bzhin byed / /
ces bya ba ni de bzhin gshegs pa'i khu tshur ro / /
bdag la byin gyis brlab pa la sogs pas rnam par snang mdzad du bdag nyid bskyed de /
'di bcings nas oM b+hu khaM zhes zlos shing des nad btsir la bcom ldan 'das rnam par snang mdzad kyis nad pa'i spyi bo nas brtsams te rkang mthil gyi bar du yongs su bkang bar bsam par bya ste /
de lta bus ni nad zhi bar 'gyur ro / /
de bzhin du rnam par snang mdzad kyi sbyor ba byas la /
byang chub mchog gi phyag rgya bcings te bsgrub par bya ba dang /
lhan cig yid kyis gcig tu byas la mya ngan gzhig pa'i bsam pas byang chub mchog gi phyag rgyas rang gi mig phyi zhing bde ba skyes par bsams te /
de lta bus ni mya ngan 'jig par 'gyur ro / /
de bzhin du thams cad byas nas bsgrub par bya ba dang lhan cig tu byas par bsams la bsgrub par bya ba dang bde ba dang yid bde ba skyes pa'i bsam pas byang chub mchog gi phyag rgya bcings te snying gar gzhag par bya ste de lta bus ni gnod pa thams cad 'jig par 'gyur ro / /
de bzhin du thams cad byas nas byang chub mchog gi phyag rgya bcings te /
nad pa'i lus la byab par bya zhing de dang bcom ldan 'das rnam par snang mdzad sku mdog dkar pos nad pa'i lus de bzhin du kun du gang bar bsams te de lta bus ni gnod byed thams cad 'jig par 'gyur ro / /
de bzhin du thams cad byas la byang chub mchog gi phyag rgyas khu tshur gnyis kyis bsal bar byas pas ni dug 'jig par 'gyur ro / /
de bzhin du thams cad byas la byang chub mchog gi phyag rgyas kha zas rnyed pa na sngags bzla zhing kha zas de rnam par snang mdzad kyi rang bzhin du bsams la de nas kha zas de zos na sbyar ba'i dug 'jig par 'gyur ro / /
de bzhin du thams cad byas la byang chub mchog gi phyag rgya bcings te /
gshed byed la mngon du phyogs te khros pas rdo rje 'bar ba 'phangs te gshed byed kyi steng du babs par bsam par bya ste /
de lta bus ni 'jig par 'gyur ro / /
de bzhin du thams cad byas nas byang chub mchog gi phyag rgyas phur bu bzung la yid kyis phyung la de lta bus ni bka' 'khor du 'jug go / /
de bzhin du thams cad byas nas byang chub mchog gi phyag rgyas phur bu bzung la bcings te /
des rting pas brdeg pa'i tshul du byas shing phyag rgya bcings la /
las kyang rdo rje 'bar ba spros la ro langs kyi steng du dbab par bya ste /
de lta bus ni ro langs thams cad 'jig go / /
de bzhin du thams cad byas la byang chub mchog gi phyag rgyas yi ge oM bris la /
sngags thams cad gzhig pa'i bsam pas dbyi bar bya ste /
de lta bus ni sngags thams cad 'jig go / /
de bzhin du thams cad byas la /
byang chub mchog gi phyag rgya bcings te /
sman thams cad bzung ba'i bsam pas de sos gzung bar bya ste /
de lta bus ni sman thams cad 'jig go / /
de bzhin du thams cad byas la byang chub mchog gi phyag rgya tsham ngam dang bcas pa dang /
oM b+hu khaM hUM zhes bya bas bgegs thams cad la bsnun cing /
bgegs thams cad kyi steng du rdo rje 'bar ba yid kyis phab na de lta bus ni bgegs thams cad 'jig go / /
de bzhin du thams cad byas la log 'dren bkug ste de'i steng du byang chub mchog gi phyag rgya rdo rje 'bar bar bya ste /
de lta bus ni log 'dren thams cad 'jig par 'gyur ro / /
de bzhin du thams cad byas la byang chub mchog gi phyag rgyas srin po la sogs pa sdig pa thams cad bsad pa'i bsam pa de nyid kyis dbyi bar bya zhing /
bcom ldan 'das rdo rje me ltar 'bar bas kyang de thal bar byas par bsam par bya ste /
de lta bus ni sdig pa thams cad 'jig par 'gyur ro / /
de bzhin du thams cad byas la /
mdun du bcom ldan 'das rnam par snang mdzad spyan drangs te /
cho ga thams cad rjes su spyad la /
byang chub mchog gi phyag rgyas rmi lam ngan pa thams cad gzhig pa'i bsam pas sbyin sreg byas na /
de lta bus ni rmi lam ngan pa thams cad 'jig par 'gyur ro / /
de bzhin du thams cad byas nas /
bcom ldan 'das thab kyi dbus su spyan drangs la cho ga thams cad rjes su spyad de /
byang chub mchog gi phyag rgyas dUr ba'i sbyin sreg byas na dus ma yin par 'chi ba 'jig par 'gyur ro / /
de bzhin du thams cad byas la byang chub mchog gi phyag rgya bcings la spyi bor bzhag ste /
byams pa'i lta bas bsgrub par byab la bya ba cing bcom ldan 'das gtsug 'phyang gis kyang bsgrub par bya ba'i lus kun du gang la rims bcom par gyur par bsam par bya ste /
de lta bus ni rims thams cad 'jig par 'gyur ro / /
de bzhin du thams cad byas la byang chub mchog gi phyag rgyas nad pa'i skra nas bzung la sprug cing /
bcom ldan 'das khro bo stobs po ches bsgrub par bya ba'i lus las gdon blangs te /
gzhan du dor bar bsam par bya ste /
de lta bus ni gdon 'jig go / /
de bzhin du thams cad byas la byang chub mchog bcings te /
de'i steng na kha T+wAM ga 'dzin pa'i tshul du gzhag cing bdag nyid dpal he ru kar bsams la bcom ldan 'das dpal he ru ka la sogs pa dang bcas pas bsgrub par bya ba'i lus la khyab nas mkha' 'gro ma'i phyag rgya rnams thal bar mdzad par bsam par bya ste /
de lta bus ni bsgrub par bya ba'i lus la yod pa'i mkha' 'gro ma thams cad 'jig par 'gyur ro / /
de bzhin du thams cad byas la byang chub mchog bcings te rang gi khyim du bskor la rdo rje rigs kyis kyang yams kun du 'byin par bsam par bya ste /
de lta bus ni yams thams cad 'jig par 'gyur ro / /
de bzhin du thams cad byas nas byang chub mchog bcings te /
rang gi khyim du bzhag la bcom ldan 'das rdo rje hUM mdzad kyi khyim der rdo rje rigs 'byin pa'i tshul gyis gdug pa thams cad nges par skrod par mdzad pa la brtson par bsams na de lta bus ni nye bar 'tshe ba thams cad 'jig go / /
de bzhin du thams cad byas la byang chub mchog bcings te /
rang gi khyim du zhugs la bcom ldan 'das rnam par snang mdzad sku mdog dkar pos khang pa thams cad snang bar mdzad cing /
de bzhin gshegs pa thams cad 'dus pa'i dbus na bzhugs par bsam par bya ste /
de lta bus ni glo bur ba'i nyes pa sel bar 'gyur ro / /
de bzhin du thams cad byas la byang chub mchog bcings te /
rang gi snying ga nas bton te /
bcom ldan 'das rnam par snang mdzad kyis bsgrub par bya ba'i lus la khyab par byas par bsams na de lta bus ni nyon mongs pa thams cad 'jig par 'gyur ro / /
de bzhin du thams cad byas la byang chub mchog bcings te lus la bskor bas lus thams cad rnam par snang mdzad kyi rang bzhin du bsam par bya ste /
de lta bus ni lus kyi sdug bsngal thams cad 'jig par 'gyur ro / /
de bzhin du thams cad byas nas byang chub mchog bcings te /
des tshig 'byin pa'i tshul du bya zhing bdag nyid rnam par snang mdzad kyi zhal gyi ngo bor bsam par bya ste /
de lta bus ni ngag gi sdug bsngal thams cad 'jig go / /
de bzhin du thams cad byas nas byang chub mchog bcings te /
snying ga'i phyogs su btsir zhing snying gar sems dpa' rdo rje bsgoms na de lta bus ni sems kyi sdug bsngal thams cad zhi bar 'gyur ro / /
de ltar bcom ldan 'das kyis byang chub mchog gi phyag rgya las nyi shu rtsa lnga bsgrub par gsungs nas /
da ni de nyid kyi dam tshig gi phyag rgya las nyi shu rtsa lnga pos gzhan bya bar gsungs pa ni tshe chen po zhes bya ba la sogs pa gsungs pa yin no / /
'dis kyang 'di skad ston pa yin te /
bcom ldan 'das rnam par snang mdzad kyi rnal 'byor ji lta ba bzhin du byas la rnam par snang mdzad kyi dam tshig gi phyag rgyas de bzhin gshegs pa thams cad kyi sku'i mchog bcings la rang gi snying gar brtan par bya zhing rang gi snying gar rnam par snang mdzad zla ba'i mdog can bsam par bya ste /
de lta bus ni tshe chen po 'phel bar 'gyur ro / /
de nyid dbang po thams cad du bzhag la bcom ldan 'das rnam par snang mdzad lo bcu drug lon pa tsam dang bdag nyid chu dang 'o ma bzhin du gcig tu gyur par bsam par bya ste /
de lta bus ni na tshod chen po 'phel bar 'gyur ro / /
de nyid khar bzhag la bcom ldan 'das rnam par snang mdzad pa'i sgo nas zhugs te /
yan lag thams cad khyab nas rnam par snang mdzad du byas par bsam par bya ste /
de lta bus ni gzugs chen po 'phel bar 'gyur ro / /
de nyid khar bskor la bcom ldan 'das rnam par snang mdzad sku la mtshan sum cu rtsa gnyis kyis yang dag par brgyan pa /
dpe byad bzang po brgyad cus yan lag rnam par mdzes pa kha'i sgo nas zhugs te /
yan lag thams cad khyab pas rnam par snang mdzad du byas par bsam par bya ste /
de lta bus ni kha dog chen po 'phel bar 'gyur ro / /
de nyid dpral bar bzhag la bcom ldan 'das rnam par snang mdzad kyis khams gsum gyi chos kyi rgyal por dbang bskur bas dbang bskur te /
khams gsum gyi chos kyi rgyal srid thob bas bdag nyid gzi brjid mtha' yas pa'i rnam par snang mdzad du bsam par bya ste /
de lta bus ni gzi brjid chen po 'phel bar 'gyur ro / /
de nyid snying gar gzhag ste rang gi snying gar gnas pas bcom ldan 'das rnam par snang mdzad kyis bdag nyid snang bar byas shing de'i mdangs dang ldan par bsam par bya ste /
de lta bus ni mdangs 'phel bar 'gyur ro / /
de nyid phrag pa gnyis su bzhag la bcom ldan 'das rnam par snang mdzad stobs nam mkha' dang mnyam par rang gi yan lag khyab cing de'i stobs dang ldan par bsam par bya ste /
de lta bus ni stobs 'phel bar 'gyur ro / /
de gnyis brla gnyis su bzhag nas bcom ldan 'das don yod par grub pas yan lag thams cad la khyab cing de'i spro ba dang ldan par bsam par bya ste /
de lta bus ni spro ba 'phel bar 'gyur ro / /
de nyid bcings la des phreng ba bcings pa'i tshul du bya zhing bcom ldan 'das rnam par snang mdzad kyis sna tshogs phreng ba'i dbang gis bdag nyid dbang bskur bas byang chub sems dpa' chen po rdo rje las kyi rang bzhin du gyur par bsam par gyur pa ste /
de lta bus ni brtson 'grus 'phel bar 'gyur ro / /
de nyid dbang po thams cad la bzhag la bcom ldan 'das rnam par snang mdzad kyis bdag nyid la 'phags pa nam mkha'i snying po'i dbang gis dbang bskur bas nor bu'i rigs kyi rang bzhin du bsam par bya ste /
de lta bus ni dpal chen po 'phel bar 'gyur ro / /
de nyid spyi bor bzhag la bcom ldan 'das rnam par snang mdzad kyi rdo rje sems dpa'i dbang gis dbang bskur bas bdag nyid rdo rje sems dpar gyur par bsam par bya ste /
de lta bus ni dpal rdo rje sems dpa'i skal ba bzang po 'phel bar 'gyur ro / /
de nyid khar bzhag la bcom ldan 'das rnam par snang mdzad kha'i sgo nas zhugs pas lus thams cad khyab pas rnam par snang mdzad du gyur cing rnam par dag par bsam par bya ste /
de lta bus ni bsod nams 'phel bar 'gyur ro / /
de nyid kha nas byung bas 'jig rten gyi khams thams cad kyi rdul phra rab dang mnyam pa'i byang chub sems dpa' kun du bzang po rang gi kha nas byung bas phyogs bcur rang gi ming sgrogs par bsam par bya ste /
de lta bus ni ming 'phel bar 'gyur ro / /
de nyid thams cad du bskor la rang gi lus las byung ba de'i phyogs bcur rang gi snyan pas khyab par bsam par bya ste /
de lta bus ni snyan pa 'phel bar 'gyur ro / /
de nyid phyogs kun nas bskor la bcom ldan 'das rdo rje sems dpa' byang chub kyi sems grags pa sgrogs par bdag nyid bsam par bya ste /
de lta bus ni grags pa 'phel bar 'gyur ro / /
de nyid bcings la de bzhin gshegs pa rjes su dran pa bsgoms na de lta bus ni dran pa 'phel bar 'gyur ro / /
de nyid bcings la snying ga nas dbyung ba'i tshul du byas na blo gros 'phel bar 'gyur ro / /
de nyid snying gar bzhag la dga' ba thob par byas na de lta bus ni brtan par 'gyur ro / /
de nyid bcings la sangs rgyas kyi tshul du bdag nyid bsgoms na de bzhin gshegs pa'i rtog pa 'phel bar 'gyur ro / /
de nyid bcings la sangs rgyas thams cad du bsgoms pas de bzhin gshegs pa'i ting nge 'dzin 'phel bar 'gyur ro / /
de nyid bcings la phung po lnga po bzhag na de bzhin gshegs pa'i 'jig rten las 'das pa'i phung po lnga 'phel bar 'gyur ro / /
de nyid rdza mkhan gyi 'khor lo bskor ba ltar bskor zhing don yod par grub pa'i rang bzhin du bdag nyid bsams na de lta bus ni don yod par grub pa'i rang bzhin du 'du byed 'phel bar 'gyur ro / /
de nyid bcings la rnam par snang mdzad kyi skur bdag nyid bsgoms na /
de lta bus ni sku 'phel bar 'gyur ro / /
de nyid lce la bzhag na de lta bus ni de bzhin gshegs pa'i gsung rnam par 'phel bar 'gyur ro / /
de nyid bcings la yid kyis de bzhin gshegs pa thams cad la phyag byas la rang gi snying gar sems dpa'i rdo rje bsgoms na /
de lta bus ni thugs 'phel bar 'gyur ro / /
de ltar de bzhin gshegs pa thams cad kyi sku'i mchog gi las nyi shu rtsa lnga pa bsgrub par gsungs nas /
da ni de nyid kyi las nyi shu rtsa lnga gzhan dag bsgrub par gsungs pa ni /
de bzhin gshegs pa thams cad kyi sbyin pa dang zhes bya ba la sogs pa gsungs pa yin no / /
'dis ni 'di skad ston pa yin te /
de bzhin du bcom ldan 'das rnam par snang mdzad kyi rnal 'byor byas la /
de bzhin gshegs pa thams cad kyi sku'i mchog bcings te /
phyogs bcu'i sems can thams cad sgeg mo rtogs pa'i sbyin pas bsam pa thams cad yongs su rdzogs par byed par bdag nyid bsam par bya'o / /
de bzhin du gtong ba rjes su dran pas ni sbyin pa'i pha rol tu phyin pa 'grub par 'gyur ro / /
de nyid bcings la rdo rje phreng ba ma rtogs pas sems can gyi khams thams cad yang dag par sbyor ba dang /
de bzhin du tshul khrims rjes su dran pas ni tshul khrims kyi pha rol tu phyin pa 'grub bo / /
de nyid bcings la sems can gyi khams thams cad la byams pa yang dag par spros te de lta bus ni bzod pa'i pha rol tu phyin pa 'grub par 'gyur ro / /
de nyid bcings la gar ma'i tshul gyis sems can gyi khams thams cad brtson 'grus kyi pha rol tu phyin pa la gzhag par bya ste /
de lta bus ni brtson 'grus kyi pha rol tu phyin pa 'grub bo / /
de nyid bcings la rdo rje me tog ma'i tshul gyis sems can gyi khams thams cad bsam gtan gyi pha rol tu phyin pa la gzhag par bya ste /
de lta bus ni bsam gtan gyi pha rol tu phyin pa 'grub bo / /
de nyid bcings la rdo rje bdug pa ma'i tshul gyis sems can gyi khams thams cad shes rab kyi pha rol tu phyin pa la gzhag par bya ste /
de lta bus ni shes rab kyi pha rol tu phyin pa 'grub bo / /
de nyid bcings la /
bdag nyid rnam par snang mdzad kyi ye shes thob par bsgoms na /
de lta bus ni ye shes kyi pha rol tu phyin pa 'grub bo / /
de nyid bcings la stobs kyi pha rol tu phyin pa sgom pas ni stobs kyi pha rol tu phyin pa 'grub bo / /
de nyid bcings la rdo rje dril bu'i tshul du bdag nyid bsgom par bya ste /
de lta bus ni thabs kyi pha rol tu phyin pa 'grub bo / /
de nyid bcings la mdun du rdo rje bsgoms na /
de lta bus ni rdo rje 'grub bo / /
de nyid bcings la rdo rje dbyings kyi dbang phyug ma la sogs pa'i gzugs rnam par bsgoms na de'i sgrub pa gnas pa 'grub bo / /
de nyid bcings la dran pa dang shes rab dang /
yang dag par ldan pa'i de bzhin gshegs pa'i thugs bsgoms na gzungs rnams 'grub bo / /
de nyid bcings la tshul gsum gyi bshad pa'i chos bsgoms na chos 'grub bo / /
de nyid bcings la rdo rje las kyi gzugs su bdag nyid bsgoms te /
sangs rgyas kyi sprul pa dang /
sems can gyi don byed pa'i mtshan nyid can gyi las bsgoms na las 'grub pa'o / /
de nyid bcings la gzugs thams cad kun du ston pa'i ting nge 'dzin gyis sems can thams cad kyi don byed pa bsgoms pas ni sna tshogs pa'i bya ba grub bo / /
de nyid bcings la rdo rje rgyal mtshan gyi gzugs su bdag nyid bsams la yid bzhin gyi nor bu'i rgyal mtshan gyis sems can thams cad kyi don byed par yid la byas la de lta bus ni sems can gyi don grub bo / /
phyogs bcur sangs rgyas kyi sprul pas sems can thams cad kyi don byed par bsgoms pas ni sangs rgyas kyi mdzad pa'i don 'grub bo / /
de nyid bcings la rnam par snang mdzad kyi skur bdag nyid bsgoms na de lta bus ni sku 'grub bo / /
de nyid bcings la lce la rdo rje dkar po bsams la oM b+hu khaM zhes bya ba yid kyis bris la rnam par snang mdzad du bdag nyid bsgoms na de lta bus ni gsung 'grub bo / /
de nyid bcings la rang gi snying gar sems dpa'i rdo rje bsgoms na de lta bus ni thugs 'grub bo / /
de nyid bcings la rdo rje bdag nyid bsgoms na de lta bus ni rdo rje 'chang chen po 'grub par 'gyur ro / /
gang du khyad par dgag pa med pa de thams cad du oM b+hu khaM zhes bya ba'i snying po bzla bar bya'o / /
de ltar de bzhin gshegs pa thams cad kyi sku'i mchog /
de bzhin gshegs pa thams cad kyi dngos grub thams cad ces bya ba'i las bshad nas /
de bzhin gshegs pa thams cad kyi sku'i mchog gi phyag rgya nyid kyi de bzhin gshegs pa thams cad sna tshogs rdo rje zhes bya ba'i phrin las gsungs pa ni /
byang chub kyi sems chen po bskyed pa dang zhes bya ba la sogs pa gsungs pa yin te /
de bzhin du rnam par snang mdzad kyi rnal 'byor byas la de bzhin gshegs pa thams cad kyi sku'i mchog bcings te /
oM bo d+hi tsit+ta badzra /
zhes zlos shing /
zla ba'i dkyil 'khor du bdag nyid bsgoms na de lta bus ni byang chub kyi sems chen po thams cad bskyed par 'grub par 'gyur ro / /
de nyid bcings la oM sa man+ta b+ha dra tsar+ya /
zhes zlos shing bdag nyid kun du bzang po'i spyod pa'i tshul du bsgom par bya ste /
de lta bus ni kun du bzang po'i spyod pa sna tshogs rdzogs par 'gyur ro / /
'di nyid bcings la oM tsin+tA ma Ni /
zhes zlos shing rdo rje dpal du bdag nyid bsams la sems can gyi khams thams cad kyis bsams pa thams cad yongs su rdzogs par yid la bya ste /
de lta bus ni sems can gyi don 'grub par 'gyur ro / /
oM a ni ro d+ha /
zhes zlos shing bdag nyid dga' ldan gyi gnas dam pa nas 'pho ba nye bar bstan nas shAkya'i rigs su lha mo sgyu 'phrul gyi lhums su 'jug par bsam par bya ste /
de lta bus ni lhums su zhugs pa grub bo / /
oM dzA ti bi brte zhes zlos shing bdag nyid yum gyi lhums nas bltams pa'i don thams cad grub pa'i gzugs su bsam par bya ste /
de lta bus ni skye ba'i sa yang dag par ston par 'grub bo / /
oM sarbA b+hi dz+nyA ne zhes zlos shing bdag nyid gzhon nu'i rol pa ston pa la sogs pa bsam par bya ste /
de lta bus ni gzhon nu'i rol par 'gyur ro / /
oM ma hI ba rA ga d+harma /
zhes zlos shing bdag nyid mngon par 'byung bar bsgom par bya ste /
de lta bus ni de grub par 'gyur ro / /
oM bIr+ya kA ba tse /
zhes zlos shing bdag nyid dka' ba spyod pa la gnas par bsam par bya ste /
de lta bus ni de 'grub bo / /
oM sarbA ga mi ni zhes zlos shing bdag nyid byang chub chen po'i snying por 'gro bar bsam par bya ste /
de lta bus ni de 'grub bo / /
oM badzra d+hi ra tsit+te hUM /
zhes zlos shing rang gi lus las dpung gi tshogs yan lag bzhi pa phyung la des bdud kyi sde bcom par bya ste /
de lta bus ni bdud brtul ba 'grub bo / /
oM sarba ta thA ga te zhes zlos shing mngon par byang chub pa mngon du bya bar bsgom par bya ste /
de lta bus ni mngon par byang chub pa 'grub bo / /
oM swa b+hA ba shud+d+ho d+harma tA dz+nyA na bi shud+d+he zhes zlos shing bdag nyid wA rA Na sIr chos kyi 'khor lo bskor bar bsgom par bya ste /
de lta bus ni chos kyi 'khor lo bskor ba 'grub bo / /
oM karma bi shwa d+ha ni zhes zlos shing bdag nyid mu stegs can gzhan dag tshar gcod par bsam par bya ste /
de lta bus ni mu stegs pa gzhan tshar gcod pa 'grub bo / /
hUM ni su b+ha badzra Ni phaT ces zlos shing bdag nyid 'jig rten gsum po thams cad las rgyal bar byed cing rdo rje rigs kyi rang bzhin du bsam par bya ste /
de lta bus ni 'jig rten gsum las rnam par rgyal ba 'grub bo / /
oM ma hA rA ge zhes zlos shing bdag nyid lha las 'bab par bsgom par bya ste /
de lta bus ni de 'grub bo / /
oM dza badzra Ni zhes zlos shing 'dus pa chen po byin gyis brlab par bsgom par bya ste /
de lta bus ni de 'grub po / /
oM hUM sarba d+harma Ni zhes zlos shing gdug pa thams cad rdo rje rigs kyi tshul gyis yid kyis gdul bar bya ste /
de lta bus ni gdug pa thams cad 'dul ba 'grub bo / /
oM hri zhes zlos shing bdag nyid 'gro ba 'dul ba'i skur bsams la gzugs thams cad yang dag par ston pas sems can gdul bar yid kyis bya ste /
de lta bus ni 'dul ba la rab tu 'jog pa 'grub bo / /
oM a kA ro mu khaM zhes zlos shing ngan song gsum yid kyis bton la gsad par bya zhing sems can de rnams kyang bcom ldan 'das rnam par snang mdzad kyi zhabs drung du skyes nas byang chub sems dpar gyur par bsam par bya ste /
de lta bus ni ngan song thams cad las gdon pa 'grub bo / /
oM pra dz+nyA pA ra mi ta zhes zlos shing bdag nyid shes rab kyi pha rol tu phyin pa la sogs pa'i mdo sde thams cad ston pa la brtson pa'i de bzhin gshegs par gyur par bsam par bya ste /
de lta bus ni mdo sde thams cad ston pa 'grub bo / /
oM ba hUM zhes zlos shing bdag nyid rdo rje dbyings la sogs pa 'jig rten pa dang 'jig rten las 'das pa'i sngags kyis rtog pa thams cad brtan par byed par bsgom par bya ste /
de lta bus ni rtog pa thams cad byin gyis rlob pa 'grub bo / /
a zhes zlos shing sangs rgyas nyid la sogs pa sgrub par byed pa rnams la sangs rgyas nyid la sogs pa ster bar bsgom par bya ste /
de lta bus ni dngos grub thams cad ster ba 'grub bo / /
oM sarba ta thA ga ta kA yA gre zhes zlos shing bdag nyid rnam par snang mdzad la sogs pa'i sku'i rang bzhin du bsgom par bya ste /
de lta bus ni de bzhin gshegs pa thams cad kyi sku'i mchog rab tu thob pa 'grub bo / /
oM sarba ta thA ga ta wA gI shud+d+he zhes zlos shing de bzhin gshegs pa thams cad kyi gsung gi rang bzhin du bsgoms na de bzhin gshegs pa thams cad kyi gsung rab tu thob pa 'grub bo / /
oM sarba ta thA ga ta tsit+ta badzre Ni zhes zlos shing rang gi snying ga'i zla ba la rdo rje rtse lnga pa bsgom par bya ste /
de lta bus ni de bzhin gshegs pa thams cad kyi thugs rab tu thob cing rnam par grol ba thob par 'gyur ro / /
de la de bzhin gshegs pa thams cad kyi byang chub kyi sems chen po bskyed pa la sogs pa 'dul ba'i sgo rnams rnam par sbyong ba ni rnam par 'phrul pa'o / /
de sgrub pa ni rdzogs pa'o / /
'dir thams cad la yang de bzhin du rnam par snang mdzad kyi sbyor ba byas la /
de bzhin gshegs pa thams cad kyi sku'i mchog bcings te /
bsgom par bya ba yin par shes par bya'o / /
ji ltar phyag rgya 'di dag gis zhes bya ba ni go bar zad do / /
de bzhin gshegs pa thams cad kyi byang chub kyi rdo rje zhes bya ba la de bzhin gshegs pa thams cad ni rnam par snang mdzad la sogs pa'o / /
de rnams kyi byang chub ni gnyis su med pa'i ye shes so / /
de'i rdo rje ni rnam par snang mdzad kyi dkyil 'khor ro / /
de'i rnam pa la rnam par rtog pa ni rtog pa'o / /
de ston par byed pa'i sgra la yang nye bar btags pas de skad ces bya ba'o / /
de nyid ni ston pa ste bya ba'o / /
de'i rgyas pa ni rgyun no / /
dpal mchog dang po'i rgya cher bshad par shes rab kyi pha rol tu phyin pa 'byung ba zhes bya ba las dum bu gnyis pa rtsa ba'i rgyud las gsungs pa'i bcom ldan 'das rnam par snang mdzad kyi dkyil 'khor gyi bshad pa rdzogs so // //
de ltar sems can rang bzhin bzang ba rnams kyi don du rnam par snang mdzad kyi dkyil 'khor gsungs nas /
da ni khro bas khro ba spang bar bya ba'i phyir rdo rje me ltar 'bar ba'i dkyil 'khor gsungs pa ni /
de nas sna tshogs las chen po / /
zhes bya ba la sogs pa yin no / /
de nas zhes bya ba'i sgra ni de ma thag pa ste /
dang po'i sbyor ba'i ting nge 'dzin gyi rjes thogs nyid la'o / /
'dir dang po'i sbyor ba'i ting nge 'dzin ni dpal rdo rje sems dpa'i dkyil 'khor du bshad pa nyid yin no / /
sna tshogs ni rnam pa tha dad pa ste /
rjes su mnyes par bya ba la sogs pa'i rang bzhin no / /
'di la phrin las chen po mnga' bas na sna tshogs las chen po'o / /
khyab bdag rdo rje 'dzin chen po / /
zhes bya ba ni thams cad du khyab par mdzad pa'o / /
gdug pa thams cad ni dbang phyug chen po la sogs pa ste de rnams 'dul ba'i mchog ni 'dul bar mdzad pa'i dam pa zhes bya ba'i don to / /
ji lta zhe na /
gang gi phyir /
sems can kun la rjes ston mdzad / /
ces bya ba gsungs te sems can yang yin la thams cad kyang yin pas na sems can thams cad de /
tshar gcad par 'os pa dang /
phan gdags par 'os pa rnams so / /
de rnams la rjes su ston par mdzad pa ni rang gi bka' la nges par sbyor bar mdzad pa'o / /
de bzhin gshegs pa'i ting nge 'dzin gyis /
de bzhin gshegs pa'i rigs bskyed pa / /
zhes bya ba ni bshad ma thag pa'i de bzhin gshegs pa'i ting nge 'dzin gyis sems can rang bzhin bzang ba rnams gdul bar bya ba'i phyir rnam par snang mdzad kyi dkyil 'khor bskyed nas sems can gyi khams rang bzhin bzang ba rnams 'dul ba'i de bzhin gshegs pa'i ting nge 'dzin zhi ba des dbang phyug chen po la sogs pa gdug cing gtum pa'i sems can kun gyi don bya zhing /
dbang phyug chen po la sogs pa'i 'jig rten gsum 'dul bar rab tu bsgrub par mi nus so zhes bya ba ste /
'jig rten gsum po de gdul bar bya ba de bzhin gshegs pa'i ting nge 'dzin zhi bar nus par ma gyur pa'o / /
ci'i phyir nus par ma gyur ce na /
gang gi phyir zhes bya ba la sogs pa gsungs te /
gang gi phyir zhe sdang la sogs pa'i nyes byas rnams kyis gdug cing ma rungs par gyur pa rang gi ste /
rang nyid kyis rang gi sems kyi spyod pa rang bzhin des 'gro ba 'di dag kun rnam par snang mdzad la sogs pa sangs rgyas thams cad kyis zhi ba ste /
zhi ba'i nyams kyis bzhugs pas rab tu bsgrub par bya ba ma yin no / /
gdug cing gtum pa'i rang bzhin can yin pa'i phyir ro / /
de bas na bde bar gshegs pa ste /
de bzhin gshegs pa rnams kyis sems can rnams kyis don mdzad par gyur pa dag gang gi tshe ste dus gang gi tshe gdug cing gtum pa'i sems can gyi don mdzad par spyod par ma gyur pa de'i tshe /
nyid kyi dngos po kun zhes bya ba nyid kyi rang gi byang chub kyi sems kyi mtshan nyid kyi dngos po kun zhes bya ba la rdo rje sems dpa' ste de la gsol ba btab pa ni gsol ba btab par gyur pa ste /
gdug cing gtum pa'i sems can rnams gdul bar bya ba'i phyir rdo rje rigs kyi rang bzhin du mdzod cig ces gsol ba btab bo / /
tshig ji lta bus she na /
sems can gyi zhes bya ba la sogs pa gsungs te /
de nas sngags 'di gsungs pa tsam gyis zhes bya ba ni /
u tiSh+Tha sa ma ya kro d+ha ni suM b+ha dz+wa la badzra hUM zhes bya ba'i sngags de bzhin gshegs pa thams cad kyis gsungs pa tsam gyis so / /
phyag na rdo rje ni rdo rje sems dpa'o / /
rang nyid gtso bo ni rang dbang can no / /
sku gsung thugs kyi rdo rje las / /
zhes bya ba ni /
de bzhin gshegs pa thams cad kyi sku dang gsung dang thugs rdo rje la zhugs nas de bzhin gshegs pa thams cad kyi sku dang gsung dang thugs rdo rje de rnams la slar 'byung zhing phyir 'thon te /
de bzhin gshegs pa thams cad kyi mdun na gnas zhes bya ba la spyan sngar bzhugs pa'o / /
sku gang gis skyil mo krung du ni gang gis she na /
khro bo chen po rgyal po'i sku yis ni / /
sems dpa'i skyil krung gis legs bzhugs / /
zhes bya ba smos te /
khro bo chen po ni rdo rje me ltar 'bar ba'o / /
de ni rdo rje rigs kyi bdag por gyur pa nyid kyis ni mdzes shing 'bar bas na rgyal po'o / /
de'i sku ni gzi mdangs ldan pa ste /
khro bo chen po rgyal po'i sku des sgeg pa'i sku'i mdangs gsal te /
khro bo'i gzi mdangs kyis bzhugs so zhes pa'i tha tshig go / /
sems dpa'i skyil krung ni bshad zin to / /
'bar ba nyid phreng bar dkrigs pas ni 'bar ba'i phreng ba ste de nyid 'od yin la des gsal zhing snang ba 'di la mnga' bas na de skad ces bya'o / /
de ji lta bus snang bar byed ce na /
sreg pa'i bskal pa gzhan 'dra ba'am / /
zhes bya ba smos te /
rdo rje mchog bsdams pa rnam par sreg pa'i bskal pa gnyis 'dra ba'i dang po'i rdo rje gsor zhing snying po gsungs so zhes bya bar sbyar ro / /
gzhan yang de nyid kyi khyad par bstan pa'i phyir / /
g.yon pa'i rdo rje bsnyems pa che / /
zhes bya ba la sogs pa smos te /
g.yon pa'i rdo rje khu tshur khro bo'i dril bu dang bcas pa dkur 'jog par mdzad pa ni g.yon bsnyems pa'o / /
des shugs dang bcas pas na drag po ste /
des gsor ba ni phyag g.yas pas dang po'i rdo rje gyen du 'phen pa'o / /
khyad par ji lta bus des gsor zhe na /
bskyod ces bya ba smos te /
myur zhing shin tu rings par zhes bya ba'i tha tshig go / /
'bar ba ni rdo rje cher 'bar zhes bya ba 'bar zhing rab tu 'bar ba'i rdo rje ni cher 'bar ba'o / /
de'i 'bar bas nam mkha'i khams thams cad khyab pas na 'bar ba'i rdo rje cher 'bar ba'o / /
de'i me stag rnams kyis zhes bya ba ni rdo rje me'i me stag chung ngu rnams te des sreg pa 'dra zhes bya ba ni khams gsum pa thams cad sreg pa'o / /
gsor ba ni gyen du 'phen pa'o / /
'bar ba chen po ni nam mkha'i khams thams cad khyab pa'i rdo rje 'bar bas rab tu 'bar ba'o / /
de ji lta bus she na /
bskal pa'i me dpung lta bu yin / /
zhes bya ba smos so / /
gang zhig yin zhe na /
dang po'i rdo rje zhes bya ba smos te /
bcom ldan 'das rdo rje sems dpa'i phyag na gnas pa rdo rje gang yin pa de ni dang po'i rdo rje'o / /
khro gnyer bcas zhes bya ba ni khro gnyer bcas par gnas pas bcas so / /
rdo rje mchog 'dzin ni rdo rje dam pa snang ba ste /
dang po'i rdo rje bsdams pa zhes bya ba'i tha tshig go / /
gsungs pa zhes bya ba ni bka' stsal pa'o / /
ci zhig gsungs she na /
de la 'di ni de nas zhes bya ba la sogs pa smos te /
hUM zhes bya ba'i snying po gsungs pa'o / /
rdo rje 'bar ba chen po 'di la mnga' bas na rdo rje 'bar ba chen po'o / /
rdo rje 'bar ba chen po yang yin la me ltar 'bar ba yang yin zhing de lta bus ni nyi ma dang ldan pas na 'di la rdo rje me 'bar ba chen po me dang nyi ma zhes bya ste /
rdo rje me 'byung ba'i rdo rje hUM mdzad do / /
de'i nges pa'i ye shes ni snying po'o / /
de ston par byed pa'i sgra hUM zhes bya ba la yang nye bar btags pas me'i snying po zhes bya ba'o / /
snying po zhes 'di skad ston pa yin te /
de bzhin gshegs pa thams cad kyis gsol ba btab pa'i tshig gis bcom ldan 'das rdo rje sems dpa' de bzhin gshegs pa thams cad kyi sku dang gsung dang thugs rdo rje la zhugs la /
de nas der gnas nas de rnams las rdo rje me ltar 'bar ba'i skur slar byung ste /
de bzhin gshegs pa thams cad kyi spyan sngar zhugs so / /
de nas gdug cing gtum pa rnams ni nges par rdo rje rigs kyis 'dul ba yin no snyam du dgongs nas shin tu dgyes pas ji skad du bshad pa'i tshul gyis hUM zhes bya ba gsungs so / /
sdig pa yang yin la kun kyang yin pas sdig pa kun te /
mi dge ba bcu'i las kyi lam gyi tshul lo / /
de nyid ni bud shing dang 'dra bar ye shes kyi mes bsreg par byas pa yin pas na sdig pa kun gyi bud shing ngo / /
de rnams zad pa ni zad pa'i rgyu ste /
ye shes kyi me'i rang bzhin can gyi yi ge hUM ngo / /
sdig pa kun gyi bud shing zad pa'i snying po phyung ba la g.yos pa ni g.yos par gyur pa'o / /
'gul ba ni 'gul bar gyur pa ste /
phyogs bcu kun nas nyon mongs pa can gyis sangs rgyas kyi rang bzhin can gyi 'jig rten gsum po sa 'og dang sa steng dang /
mtho ris kyi mtshan can gyi 'jig rten gyi khams thams cad g.yos shing 'gul bar bskyod par gyur pa'o / /
lha chen la sogs lha rnams ni / /
g.yo ba med cing rmongs par 'gyur / /
zhes bya ba ni yi ge hUM des 'jig rten gyi khams thams cad rab tu g.yos par byas nas lha chen po la sogs pa yang brgyal zhing /
kun du rmongs pa skye bar gyur pa des na de rnams g.yo ba med cing rmongs pa nyid du gyur to / /
rdo rje 'bar bas 'khrugs pa kun / /
zhes bya ba la sogs pa ni go bar zad do / /
lha la sogs zhes bya ba ni gzugs dang gzugs med pa la spyod pa ni lha ste /
de la sogs pa gang yin pa de ni lha la sogs so / /
srid pa gsum po kun gyi phyogs bcu na gnas pa thams cad do / /
sangs rgyas thams cad ces bya ba la 'jig rten gyi khams thams cad kyi rdul phra rab dang mnyam pa'i de bzhin gshegs pa thams cad kyang 'dus par mdzad par gyur pa'o / /
de nas 'dus par gyur pa de rnams kyis sangs rgyas kyi byang chub brtan zhing mi phyed par mdzad nas /
rdo rje rigs kyi rang bzhin gyi gdug cing gtum pa'i sems can thams cad gdul ba'i phyir thabs chen po zhes bya ba ste /
thabs kyi pha rol tu phyin pa'i rang bzhin no / /
dam pa bdag ces bya ba ni rdo rje rigs kyi rang bzhin de nyid kyi mchog tu gyur pa'o / /
kyang zhes bya ba ni zhi ba la sogs pa'i nyams dang ldan pa'i rdzogs pa'i byang chub la ltos nas kyang gi sgra smos pa yin no / /
thugs su chud ces bya ba ni rdo rje rigs kyi rang bzhin du bdag nyid mngon sum du byas pa ni thugs su chud pa'o / /
de nas rdo rje 'bar ba'i tshogs las zhes bya ba ni phyag g.yas pa'i rdo rje rtse lnga pa 'bar ba las so / /
'bar ba'i phreng ba 'khrug pa'i 'od / /
ces bya ba la sogs pa ni go bar zad do / /
rdo rje 'bar ba de la mkha' 'gro ma'i dkyil 'khor phyung ste zhes bya bar sbyar ro / /
de nyid kyi khyad par bstan pa'i phyir drag po'i zhes bya ba la sogs pa smos pa yin te /
drag po yang yin la chen po yang yin pas na drag po chen po ste /
mche ba gtsigs pa la sogs pas 'jigs su rung ba zhes bya ba'i tha tshig go / /
phyag rgya'i gar gyis 'bar zhes bya ba ni phyag rgya'i gar gyis 'bar ba'o / /
de nas phyogs bcur khyab par 'jug pas na kun du 'khrug pa'o / /
drag po chen po yang yin la phyag rgya gar gyis 'bar ba yang yin zhing kun du 'khrug pa yang yin pas na drag po chen po ste /
phyag rgya'i gar gyis 'bar zhing 'khrug /
ces bya ba'o / /
rdo rje thams cad ni rdo rje hUM mdzad la sogs pa rdo rje'i rigs kyi bdag po rnams so / /
de rnams kyi gsang ba chen po ni skye bo thams cad kyi mngon sum du ma gyur pa'o / /
de ci zhig ce na mkha' 'gro ma'i rnal 'byor dkyil 'khor yin zhes bya ba ste /
mkha' 'gro ma'i rnal 'byor pa rnams kyi 'khor lo yin pas na mkha' 'gro ma'i rnal 'byor dkyil 'khor ro / /
de la rdo rje me ltar 'bar ba'i ting nge 'dzin ni rnal 'byor ro / /
de las byung ba'i rdo rje'i rigs kyi lha nam mkha' la rgyu ba thams cad ni mkha' 'gro'o / /
de phyung nas zhes bya ba ni rnal 'byor mkha' 'gro'i dkyil 'khor rdo rje de las byung zhing bton nas cho ga bzhin te /
rdo rje 'dzin pa chen po'i rdo rje me ltar rab tu 'bar ba'i dkyil 'khor gyi dbyibs kyis so / /
ni zhes bya ba'i sgra ni nges par gzung ba ste /
rdo rje 'dzin pa chen po nyid kyi'o / /
lha mo'i dkyil 'khor tshul gyis ni / /
zhes bya ba ni rdo rje sems dpa'i lha mo'i dkyil 'khor gyi tshul gyis so / /
logs kun du ni yang dag gnas / /
zhes bya ba ni bcom ldan 'das rdo rje 'dzin pa chen po'i phyogs dang mtshams rnams su gnas pa'o / /
sangs rgyas thams cad sras bcas pa / /
zhes bya ba ni 'jig rten gyi khams thams cad kyi rdul phra rab dang mnyam pa'i de bzhin gshegs pa thams cad byang chub sems dpa'i 'khor gyi dkyil 'khor dang bcas pa'i rdo rje gtsug tor la sogs pa'i rang bzhin lta bur rdo rje rigs chen po byung zhing rnam par ston par gyur pa'o / /
de nas rdo rje de las te 'od 'bar ba'i rdo rje de las so / /
sna tshogs gzugs mchog grub pa'i phyir / /
zhes bya ba ni rdo rje'i rigs kyi tshul du sems can gyi khams thams cad bskyed pa dang /
sems can gdug cing gtum pa rnams btul ba ni sna tshogs gzugs mchog grub pa ste de'i don du byung ba'o / /
phyung nas kun du bzhud par 'gyur / /
zhes bya ba ni sangs rgyas sras dang bcas pa thams cad rdo rje de las phyung nas phyogs bcur song ba ni kun du bzhud pa yin no / /
kun du 'bar ba rnam par 'khrug /
ces bya ba ni thams cad du 'bar ba'i nang du chud pas na kun du 'bar ba'o / /
phan tshun du rnam par khyab pas na rnam par 'khrug pa'o / /
rlung gis skyod pa pos zhes bya ba ni go bar zad do / /
sangs rgyas thams cad de zhes bya ba la sogs pa gang phyogs bcu'i 'jig rten gyi khams thams cad na sangs rgyas bcom ldan 'das thams cad sras te /
byang chub sems dpa' dang bcas pa'i 'jig rten gyi khams ma lus pa na bzhugs shing gnas par mdzad pa rnams hUM zhes bya ba des yang dag par bskul ba ste /
'gro ba'i don la 'dir gshegs shig /
ces thugs su chud par mdzad nas /
'jig rten kun gyis yongs bskor ba / /
zhes bya ba gang de dag rang rang gi dkyil 'khor gyi 'khor brgya byin la sogs pa'i rang bzhin can lta bu ni 'jig rten de dag kun gyis sangs rgyas de dag thams cad yongs su bskor nas bzhugs pas na 'jig rten kun gyis yongs su bskor ba ste yongs su bskor ba'i sangs rgyas de dag thams cad bkug cing spyan drangs pa'o / /
ci'i phyir zhe na /
sems can kun gyi don dang ni / /
zhes bya ba smos te /
drag cing drag po'i sbyor bas sems can gdug cing gtum pa rnams gdul bar bya ba'i phyir dang zhi bas bsdu bar 'os pa'i sems can rnams kun du bsdu bar bya ba'i phyir dang /
sangs rgyas thams cad dgug cing spyan drangs pa yin no / /
bstan pa thams cad grub pa'i phyir / /
zhes bya ba ni de bzhin gshegs pa thams cad kyi bka' rnam pa sna tshogs pa ni de bzhin gshegs pa thams cad kyis bstan pa'o / /
de grub pa ni rdzogs pa ste /
de bzhin gshegs pa'i bkas gdul bya rnams mi dge ba bcu yongs su spong zhing dge ba bcu nyams su len pa zhes bya ba'i tha tshig ste /
de'i don du sangs rgyas de thams cad la yang dag par bskul nas spyan drangs pa yin no / /
'jig rten gsum dag de rnams kyang / /
zhes bya ba ni de bzhin gshegs pa thams cad sems can kun gyi don gyi phyir dang /
bstan pa thams cad grub par bya ba'i phyir dgug par ma zad kyi hUM zhes bya ba des dbang phyug chen po la sogs pa khams gsum gyi bdag po de rnams kyang kun du rgyal bas g.yo ba med par bya zhing /
rgyu dang mi rgyur bcas pa ste / /
gnas dang gzhal yas khang dang rang rang gi 'khor gyi tshogs dang bcas par dgug go / /
de nas zhes bya ba'i sgra ni 'das ma thag pa ste /
de ltar rdo rje'i rigs bskyed pa des de bzhin gshegs pa thams cad la sogs pa ji skad du bshad pa'i tshul gyis bkug pa'i rjes thogs nyid la rdo rje 'dzin pa ste /
rdo rje me ltar 'bar bar ji skad du bshad pa'i mtshan nyid can de rnams la ste /
dbang phyug chen po la sogs pa g.yo ba med par gyur pa ste /
de rnams la thugs rje skyes nas thugs rje zhes bya ba thugs rje dang ldan pa'i thugs kyis 'chi ba slong bar byed pa'i rigs pa gsungs pas na /
shi ba slar gso brtan par gsungs / /
zhes bya ste /
shi ba slar gso ba'i don la bzlog dka' ba'o / /
oM zhes bya ba la sogs pa ni go bar zad do / /
hi zhes bya ba ni nye ba'i snying po ste /
bcom ldan 'das rdo rje me ltar 'bar bas khams gsum gdul bar bya ba'i phyir gsungs pa yin no / /
de nas de gsungs pa'i rjes thogs nyid la bcom ldan 'das rdo rje me ltar 'bar ba'i khro gnyer gyi phyogs nas rdo rje me ltar 'bar ba'i gzugs 'dzin pa'i nye ba'i snying po khro bo gnyis po phyung nas de'i rdo rje'i rigs thams cad rang gi rdo rje las phyung ste /
dbang phyug chen po la sogs pa 'khor dang bcas pa btul nas /
rdo rje ming byin te 'jig rten gsum gyi mchog tu byin gyis brlab pa'i bar du mdzad pa yin no / /
de ltar na de nas zhes bya ba nas brtsams te /
'jig rten gsum mchog byin gyis rlob / /
ces bya ba'i bar gyi bshad pas ni khro bo'i dkyil 'khor gyi rgyal po mchog ces bya ba'i ting nge 'dzin gnyis pa gsungs pa yin no / /
de nas bsdu ba sngon du 'gro ba ni gsum pa yin no / /
de ltar ting nge 'dzin gsum gsungs nas da ni dam tshig dang dbang bskur ba thob pa rnams kyis bzlas brjod dang bsgom pa bya'o zhes bya ba'i don 'di bstan par bya ba'i phyir /
de nas rdo rje 'dzin chen mchog /
mgon po yis ni gsol btab pa / /
zhes bya ba la sogs pas slob dpon gyi las kyi cho ga dang /
slob ma 'jug pa la sogs pa'i cho ga rgyas pa gsungs pa yin no / /
de nas zhes bya ba'i sgra ni 'das ma thag pa ston pa'i tshig yin te gsol ba btab pa'i rjes thogs nyid la'o / /
rdo rje 'dzin pa chen po ni rdo rje me ltar 'bar ba'o / /
mchog ni dam pa'o / /
mgon po yis ni de bzhin gshegs pa rnams kyis so / /
gsol ba btab pa ni gsol bas btab par gyur pa'o / /
ci'i phyir gsol ba btab ce na /
rtog pa 'di ni bshad pa'i phyir / /
zhes bya ba smos te /
'og nas rjes thogs nyid la 'chad par 'gyur ba'i rdo rje rigs kyi rtog pa 'di bshad cing bstan par bya ba'i phyir /
sems can thams cad la rjes su ston par mdzad pa bcom ldan 'das rdo rje 'chang ba la gsol ba btab par gsungs pa yin no / /
ci zhig gsungs she na /
dkyil 'khor chen po'i phyi rol du / /
zhes bya ba la sogs pa gsungs te /
rdo rje sems dpa'i phyi'i dkyil 'khor gang yin pa de ni sngar bshad pa yin la dkyil 'khor chen po'i phyi rol gang yin pa de ni dkyil 'khor chen po'i phyi rol lo / /
de ci zhig yin zhe na /
'bar ba'i 'khor lo zhes bya ba gsungs te /
'bar ba'i 'od des nye bar mtshon pa'i 'khor lo ste dkyil 'khor la ni 'bar ba'i 'khor lo zhes bya ste /
nang gi dkyil 'khor 'bar ba dang bcas pa zhes ston pa yin pas de rnal 'byor pas yang dag par bri bar bya'o / /
de'i nang gi dkyil 'khor gyi lte bar ro / /
gzhag par bya zhes bya ba ni lugs ma'am brkos pa la sogs pa'i rang bzhin can no / /
sngon po 'bar ba'i sku bzang po / /
zhes bya ba ni rdo rje sngon po 'bar ba las grub pas shin tu mdzes pa'i sku ni /
sngon po 'bar ba'i sku bzang po / /
zhes bya ba ste /
'od zer sngon po 'bar ba dang ldan pa'i sku zhes bya ba'i tha tshig go / /
zhal gyi mche ba cung zad gtsigs / /
zhes bya ba la sogs pa ni bshad zin to / /
bsnyems bcas shas cher 'bar ba la / /
zhes bya ba ni bsnyems pa dang bcas pa'i shugs dang ldan pa'i 'bar ba gang yin pa de ni bsnyems bcas shas cher 'bar ba ste /
g.yon pa'i rdo rje khu tshur rdo rje dril bu dang bcas pa kha bkan te kha nang du bstan pa ni 'dir bsnyems pa zhes bya ba ste /
de lta bus ni rdo rje 'bar ba gsor ba la brtson pa ni de la 'bad pa'o / /
'di skad ston pa yin te /
g.yon pa'i rdo rje khu tshur rdo rje dril bu dang bcas pas ji skad du bshad pa'i snyems tshul byas nas phyag g.yas pas 'bar ba dang bcas pa'i rdo rje gsor zhing bzhugs pa bri bar bya'o / /
de yi ngos ni thams cad du / /
zhes bya ba ni phyogs dang mtshams rnams su'o / /
rdo rje rnal 'byor ma yi gzugs / /
zhes bya ba ni rdo rje mtshon cha ma la sogs pa'i sku'o / /
rdo rje rnal 'byor ma'i sku mtshon cha ci zhig bsnams pa bri zhe na /
rdo rje mtshon cha mdung chen dang / /
ral gri pad+ma mchog 'dzin ma / /
zhes bya ba la sogs pa gsungs te /
rdo rje mtshon cha ma ni rdo rje'i mtshon cha bsnams ma'o / /
rtse gsum pa 'dzin pa ni rtse gsum pa bsnams pa'o / /
ral gri 'dzin pa ni ral gri bsnams pa'o / /
pad+ma 'dzin pa ni zhags pa dang tho ba bsnams pa'o / /
mda' 'dzin pa ni mda' bsnams pa'o / /
kha T+wAM ga 'dzin ma ni kha T+wAM ga bsnams pa'o / /
'khor lo 'dzin pa ni 'khor lo bsnams pa'o / /
ba dan sna tshogs 'dzin pa ni lha mo rdo rje dril bu ba dan ma'o / /
rdo rje rigs chen po ni zhes bya ba ni rdo rje gtsug tor la sogs pa'o / /
'bar ba'i 'khor lo'i rjes mthun pa / /
zhes bya ba 'jig rten gsum gyi gsang bar 'bar ba'i 'khor lo'i dkyil 'khor du rdo rje'i rigs chen po'i dkyil 'khor chen po ji ltar bkod pa de bzhin du 'dir yang dgod par bya'o / /
gang du zhe na /
thig bdun gyi ni zhes bya ba smos so / /
de nyid bstan pa ni /
dang por rdo rje'i phyag rgya bdag /
ces bya ba la sogs pa gsungs pa yin te /
'bar ba'i 'khor los yongs su bskor ba'i dkyil 'khor dang por ni rdo rje gtsug tor la sogs pa nas rdo rje 'bebs pa'i bar du bri'o / /
de bzhin du drug pa'i bar la rdo rje pho nya'i mchog dang /
gnod sbyin dang srin po dang /
mngag gzhug pa rnams bri'o / /
bdun pa la ni yang dag gnon / /
ri mo der ni dgod par bya / /
rdo rje 'chang ba chen po yi / /
rdo rje rigs ni sna tshogs pa / /
zhes bya ba 'di nyid kyi don bstan pa ni /
dbang phyug dam pa drag po'i tshogs / /
gtum po chen po 'dul bar mdzad / /
ces bya ba yin no / /
ri mo bdun pa'i bar du rdo rje gtsug tor la sogs pas gdul bar gyur pa'i lha chen po la sogs pa nas chu lha'i bar du chung ma dang bcas pa bri bar bya'o / /
phyi'i dkyil 'khor gnas su ni / /
lha la sogs pa kun gyi tshogs / /
zhes bya ba ni phyi ma'i dkyil 'khor gyi gnas su ni me la sogs pa'i mtshams su lha yang yin pas lha kun no / /
de rnams kyi tshogs ni dkyil 'khor te /
de rnams rang rang gi phyogs su dgod par bya'o / /
de nyid bshad pa ni /
mdor na ming po gsum la sogs /
rang gi phyogs su dgod par bya'o zhes bya ba yin te /
rgyal bar byed pa dang /
sbrang rtsir byed pa dang /
don thams cad grub par byed pa ni ming po gsum mo / /
de la sogs pa ni sngon du bya ba'i lha'i tshogs thams cad mdor bsdus nas rang gi phyogs su dgod par bya'o / /
mtshams su lha mor bshad pa yi / /
zhes bya ba ni sgeg mo la sogs pa'o / /
sgo dbus su yang de rnams nyid / /
ces bya ba ni dkyil 'khor gyi tshogs ni /
rdo rje sems dpa'i dkyil 'khor du gang bzhag pa de dag 'dir dgod par bya'o / /
rdo rje lcags kyu tshogs bcas pa'i / /
khro bo go rims ji bzhin bya / /
zhes bya ba ni rdo rje lcags kyu ma la sogs pa'i sgo srung ma rnams dang /
sgeg mo la sogs pa'i rnam par 'joms ma khro bo dang bcas pa'i dkyil 'khor gyi tshogs de rnams su ji skad bshad pa'i snying pos dgod par bya'o zhes bya ba'i tha tshig go / /
dkyil 'khor chen po'i tshul gyis ni / /
zhes bya ba ni rdo rje sems dpa'i dkyil 'khor chen po las gsungs pa ltar 'dir yang cho ga thams cad de bzhin du bya'o zhes bya ba'i tha tshig go / /
khros pas rdo rje gsor ba dang / /
khro gnyer 'dzum dang bcas pas 'dud / /
de nas me tog blangs nas ni / /
khros pas bdag po che la gtor / /
zhes bya bar sbyar te rdo rje sems dpa'i dkyil 'khor chen por 'jug pa'i cho gas zhugs pa bdag nyid la dbab par bya'o / /
me tog dor la rdo rje gsor ba'i phyag rgya bcings te /
khros par gyur pas khro gnyer bsdus pa dang /
'dzum pa dang bcas pas bcom ldan 'das la 'dud cing phyag bya'o / /
de nas zhes bya ba la sogs pa ni go bar zad do / /
rdo rje 'bar ba'i lcags kyu ches / /
yang dag par ni dgug par bya'o / /
zhes bya ba ni rdo rje 'bebs pa'i bar gyi dkyil 'khor gyi tshogs rnams yang dag pa ji lta ba bzhin du bkod la /
dkyil 'khor gyi sgo legs par phye ste /
bsdu ba byas la mtshan brgya rtsa brgyad pas bcom ldan 'das la yang dag par bstod nas rdo rje 'bar ba'i lcags kyu chen po spyan 'dren pa'i sngags dang bcas pas bcom ldan 'das rdo rje me ltar 'bar ba 'khor dang bcas pa dkyil 'khor du spyan drangs shing dgug par bya'o / /
de nas zhes bya ba la sogs pa ni go bar zad do / /
bcom ldan 'das kyang de kho na nyid kyi snying pos gzhag par bya'o zhes bya ba ni hi zhes bya bas de kho na nyid kyi snying po bstan pas so / /
'di skad ston pa yin te /
haM zhes bya ba zlos shing bcom ldan 'das me ltar 'bar ba'i dkyil 'khor du bzhugs su gsol bar bya'o / /
de nas dam tshig brjod par bya'o zhes bya ba ni de ltar slob ma la bstan pa'i rjes thogs nyid la /
de sems can mang la bde phyir dang / /
zhes bya ba la sogs pa dam tshig brjod par bya'o / /
de nas bcom ldan 'das hUM mdzad kyi phyag rgya dang bcas pa'i mdzub mo sbyar bar bya'o zhes bya ba ni de ltar dkyil 'khor bris nas ji skad du bshad pa'i cho gas bcom ldan 'das 'khor dang bcas pa spyan drangs te bcug nas rdo rje hUM mdzad yi ge hUM dang bcas pas sdigs mdzub bya'o zhes bslab par bya'o / /
de nas zhes bya ba la sogs pa ni sdigs mdzub kyi phan yon gsungs pa yin no / /
de nas cho ga rgyas pa ji lta ba bzhin du bya'o zhes bya ba ni /
de ltar slob ma zhugs par byas nas /
de la dbab pa dang /
de nas me tog dor du gzhug go / /
de nas de blangs la mgo la bcing bar bya'o / /
de nas dkyil 'khor bstan pa la snying gar gzhug pa'i phyag rgya dgrol bar bya ste /
'di ni cho ga rgyas pa ji lta ba bzhin du bya'o zhes bya ba'i sgra'i don yin no / /
dbang bskur ba la sogs pa de bzhin du bya'o zhes bya ba ni rdo rje sems dpa'i dkyil 'khor chen po bshad pa'i cho gas slob ma rnams la dbang bskur ba dang /
dngos grub ni rdo rje brtul zhugs dang /
rdo rje rigs kyi bdag po'i de kho na nyid bstan pa dang /
dam tshig gsum sbyin pa dang lung bstan pa dang snying po sbyin pa dang phyag rgya bslab pa dang /
mchod pa dang /
gzengs bstod pa la sogs pa'i 'bras bu bshad pa dang /
dam tshig bstan pa rnams bya'o zhes bya ba'i tha tshig go / /
rdo rje khro bo ni rdo rje me ltar 'bar ba'o / /
de'i las kyi dbye ba bzhi po gang yin pa de de rnams la bslab par bya zhing bstan par bya'o / /
de dag gang zhe na /
rgyas gdab pa dang zhes bya ba la sogs pa smos pa yin te de la rgyas gdab pa bsgrub par bya ba'i snying po la rdo rje mda' bskyed pa'o / /
phyag rgya gzhig pa ni gdon gyis zin pa'i rgyud la yod pa'i kha T+wAM ga 'dzin pa'i phyag rgyas gdon gyi phyag rgya gzhig pa'o / /
'khor lo 'dzin pa'i phyag rgyas gdon gyis bzung ba'i rgyud la yod pa'i gdon gsad pa ni gsad pa'o / /
ba dan sna tshogs 'dzin pa'i phyag rgyas gdon gyis zin pa'i sems can rnams la yang srog 'byin pa ni sems can rnams la slar 'tsho bar bya ba'o / /
rdo rje khro bo'i las bzhi po 'di dag gdon gyis bzung ba la bya ba yin nam 'on te ma yin pa ji ltar shes par bya zhe na / /
gang la zhes bya ba la sogs pa smos pa yin te /
sems can gang la mda' 'dzin ma la sogs pa'i phyag rgya sbyar ba na 'gyur ba skyed par byed na /
sems can de ni gdon gdug pas zin pa yin par shes par bya'o / /
de nas 'tsho bar byed pa'i phyag rgya sna tshogs ba dan 'dzin pa'i phyag rgyas sems can de 'tsho bar byas la /
shin tu bsrung ba'i phyag rgyas slar yang gnod par mi 'gyur zhing sems can de la gdon gyis 'gyur ba yang byed par mi 'gyur bar bya ba'i phyir de la bsrung bar bya'o / /
'tsho ba'i phyag rgya gang yin pa 'dis srog byin te bsrung bar bya ba de ji srid 'tsho'i bar du de bya'o / /
de nas brtsams te zhes bya ba la sogs pa ni go bar zad do / /
de nas 'dir bsgrub pa bshad bya ste zhes bya ba ni de nas zhes bya ba'i sgras ni gnas skabs so / /
'dir zhes bya ba ni rdo rje'i rigs la'o / /
sgrub pa ni bsgrub pa'i thabs las so / /
bshad ces bya ste zhes bya ba ni bstan par bya ba'o / /
ji bzhin sku ni dge 'dun du / /
zhes bya ba la sogs pa la bcom ldan 'das me ltar 'bar ba'i ras ris la sogs pa ji skad du bshad pa'i mtshan nyid dang ldan pa'i sku gzugs dge zhing sdig pa dang bral ba de'i mdun du ste /
spyan sngar rdo rje gsor bas rdo rje gsor zhing dang po zhes bya ba bsgrub pa'i zhag nas brtsams te bzlas brjod stong phrag brgya bya'o zhes bya ba bzlas brjod 'bum bya'o / /
de nas cir 'gyur zhe na /
'bum tshang nas zhes bya ba la sogs pas de'i 'bras bu gsungs pa yin no / /
de ltar yi ge hUM gi sgrub pa gsungs nas /
da ni de nas de kho na nyid kyi snying po bsgrub pa ni zhes bya ba la sogs pas yi ge hUM gi sgrub pa gsungs pa yin no / /
'di yang go sla'o / /
de ltar chos kyi phyag rgya'i rang bzhin can gyi snying po dang nye ba'i snying po gsungs nas /
da ni de nas zhes bya ba la sogs pas phyag rgya chen po la sogs pa sgrub pa gsungs pa yin no / /
de nas zhes bya ba'i sgra ni de bzhin no / /
phyag rgya rnams kyi dam pa sgrub pa ni dam tshig sgrub pa ste /
phyag rgya chen po thams cad mngon du byas pa'i thabs so / /
de nyid bstan pa ni /
ji bzhin rab tu phyag rgya bcing / /
zhes bya ba yin te mnyam par gzhag pa'i sbyor ba la gnas pa'i skabs ni ji bzhin dus te /
de'i dus su phyag rgya chen po bcings te /
bdag nyid bsreg par bya'o zhes bya ba rang nyid thal bar bya'o zhes bya ba sems bskyed la bzlas brjod kyi don gyis rang gi lha'i snying po zlos shing srid pa 'di nyid du zhes bya ba tshe 'di nyid la khro bo che zhes bya ba rdo rje me ltar 'bar ba'i sgrub pa po'i phyag rgya chen po sgom par byed pa'i phyag rgya chen po'i dngos grub thams cad 'grub par 'gyur ro / /
de ltar rdo rje'i rigs thams cad kyi phyag rgya chen po bsgrub pa gsungs nas da ni de nas zhes bya ba la sogs pas rdo rje'i rigs thams cad kyi dam tshig gi phyag rgya bsgrub pa gsungs pa yin no / /
dam tshig gi phyag rgya sgrub pa ni zhes bya ba ni rdo rje me ltar 'bar ba la rdo rje rigs thams cad kyi dam tshig 'dzin par byed pa'i phyag rgya ni dam tshig gi phyag rgya ste /
de'i sgrub pa ni de bzhin no / /
de nyid bstan pa ni bdag ni thams cad mi snang bar bya zhes brjod cing phyag na rdo rje yi zhes bya ba ni /
bdag ni chos kyi dbyings thams cad kyi rang bzhin te /
stong pa nyid bcu drug gi ngo bo nyid yin zhes bya ba'i tha tshig go / /
gsad par bya'o zhes bya ba rdo rje 'chang la sogs pa'i rang bzhin thams cad mi snang bar bya'o zhes bya ba ste /
chos bdag med par bsgoms pas bsgom pa'i dus kyi dang por de skad brjod la phyag na rdo rje ste /
rdo rje me ltar 'bar ba'i dam tshig sgrub pa'i phyag rgya bcings la /
bzlas brjod byas na rnal 'byor pa rdo rje 'dzin pa 'grub par 'gyur ba ste /
rdo rje me ltar 'bar bar 'gyur / /
zhes bya ba'i tha tshig go / /
de ltar dam tshig gi phyag rgya bsgrub pa bstan nas /
da ni de nas las kyi phyag rgya bsgrub pa ni zhes bya ba las kyi phyag rgya bsgrub pa gsungs pa yin no / /
sgrub pa de'i rang gi tshul gsungs pa ni /
rnam pa bzhi po la zhes bya ba la sogs pa gsungs pa yin te 'phags pa de kho na nyid bsdus pa'i khams gsum rnam par rgyal ba'i dum bu'i las kyi dkyil 'khor las bshad pa'i mchod pa chen po dang /
dbang bskur ba dang /
chos dang las kyi mchod pa'i mtshan nyid can gyi las bzhi po gang yin pa de ni shin tu byed ces bya ba ni rab tu byed pa'o / /
nyid ces bya ba nges par gzung ste /
de nyid bsgrub pa'i mchog gi las byed pas rdo rje las nyid thob pa yin no / /
ji ltar zhe na /
thams cad bde ba'i phyir zlos na / /
zhes bya ba gsungs te /
sems can thams cad rdo rje'i rigs rtogs pa'i bar du bskyed pa ni thams cad bde ba'o / /
de'i don du bzlas na rdo rje'i las nyid de rdo rje me ltar 'bar ba'i las kyi phyag rgya'o / /
de thob pa ni rnyed pa'o / /
bskal pa chen po ni chos dang las dang /
dam tshig dang phyag rgya chen po sgrub pa'o / /
de nyid cho ga ste /
de'i rgyas pa ni de'i rgyun no / /
de ston par byed pa'i sgra'i tshogs ni rgyud do / /
'dis ni don 'di skad ston pa yin par shes par bya ste /
rdo rje thal mo dang rdo rje bsdams pa bcings te rdo rje bsdams pa snying gar dral bar bya'o / /
de nas rdo rje dbab pa bskyed la /
dbab pa'i phyag rgya rang gi snying gar dral bar bya'o / /
de nas rdo rje khu tshur gyi dam tshig gi phyag rgya bcing bar bya'o / /
de nas rang gi snying gar gnas pa'i rdo rje dbab pa la /
yi ge hUM yid kyis bris la /
de nyid yid la zlos shing chos thams cad bdag med par bsgom par bya'o / /
de nas yi ge hUM dang yi ge a'i ye shes dbyangs kyi yi ge bcu drug dang bcas pa la /
rang gi sems zla ba'i dkyil 'khor gyi rnam par bsam par bya'o / /
de'i steng du yi ge hUM nyid dang ka la sogs pa gsal bya'i yi ge dang bcas pa las zla ba'i dkyil 'khor gnyis pa yang de hUM dang bcas pa las rdo rje 'bar ba de'i dbus su yi ge hUM bsams la gnyis su med pa'i thugs rdo rje chen po'i mtshan nyid ltar rdo rje de bzhin no zhes rdo rje'i nga rgyal bsgoms la /
rdo rje de las rdo rje rigs rnams sprul te /
des gdug pa thams cad btul nas /
de yang rdo rje der yid kyis zhugs par bya'o / /
de nas rdo rje sems dpar byin gyis brlab pa'i sbyor bas rdo rje sems dpar bdag nyid bsams la /
yi ge hUM gis rdo rje me ltar 'bar bar bsam mo / /
de nas ma hA sa ma ya sa twa haM /
zhes zlos shing dam tshig chen po'i sems dpar bdag nyid bsgom mo / /
de nas rdo rje me ltar 'bar ba'i dam tshig gi phyag rgya bcings la ma hA sa ma yo\u0f85haM /
zhes zlos shing rdo rje me ltar 'bar ba'i sku dang gsung dang /
thugs rdo rje'i ngo bor bdag nyid bsams la phyag rgya de nyid dang /
sa ma ya sa twa a d+hi tiSh+Tha swa mAM zhes zlos shing /
snying ga dang dpral ba dang /
lkog ma dang spyi bor byin gyis brlab par bya'o / /
de nas bcom ldan 'das kyi phyag rgya chen po bcings la /
hUM aHzhes zlos shing sna tshogs pad+ma'i steng du rdo rje 'bar ba bskyed par bya'o / /
de nas rdo rje'i dbus su hUM bsams la /
badzre\u0f85haM zhes bsgoms nas /
de nyid badzra dz+wa la a na lArka hUM zhes bya bas rdo rje me ltar 'bar ba bdag nyid bsams la /
de nas de nyid du rdo rje lcags kyu la sogs pa bcom ldan 'das me ltar 'bar bar dgug pa dang /
gzhug pa dang bcing ba dang /
dbang du byas la rang gi dam tshig gi phyag rgya bcings te /
hUM dr-i sh+ya zhes bya bas blta bar byas la rdo rje 'bar ba'i lcags kyu chen po'i hUM gis rang gi lus la bcom ldan 'das gzhug par bya'o / /
de nas rang gi dam tshig gi phyag rgya chen po bcings la /
sa ma ya s+t+waM hi zhes zlos shing 'od kyi dkyil 'khor bskyed la de zhugs pas bcom ldan 'das dang bdag nyid gcig tu gyur nas /
rdo rje me ltar 'bar ba bsgoms la /
dzaHhUM baM hoH /
sa ma ya s+t+waM haM ho zhes lan gsum bzla bar bya'o / /
de nas chos dang las dang /
phyag rgya chen pos bcom ldan 'das rgyas btab la /
dzaH hUM baM hoH /
zhes zlos shing yid kyis legs so zhes bya ba'i sbyor bas rang gi lus la sangs rgyas thams cad bcug la rdo rje dbyings kyi dkyil 'khor chen po las bshad pa'i de bzhin gshegs pa'i dam tshig gi phyag rgya rnams kyis de bsgrub par bya'o / /
de nas de las bshad pa'i chos dang las dang phyag rgya chen po rnams kyis de rnams la rgyas btab la /
dang po'i rdo rje bcings te /
snga ma bzhin du rdo rje sems dpa' la sogs pas bdag nyid byin gyis brlab par bya'o / /
de nas yi ge brgya pas brtan par byas la de bzhin gshegs pa thams cad kyi sku'i mchog gi phyag rgyas sangs rgyas lnga'i cod pan gyi dbang dang /
rdo rje phreng ba'i dbang bskur ba'i phyag rgyas rdo rje rtse lnga pa 'bar ba'i phreng bas dbang bskur ba blangs la yi ge gnyis kyi go chas bdag nyid go bgo bar bya'o / /
de nas khro bo rdo rje rtse lnga pas bdag po dang /
ming gi dbang bskur ba blangs la dngos grub kyi rdo rje brtul zhugs blang bar bya'o / /
de nas khro bo'i rdo rje mtshon cha ma la sogs pa gsang ba'i mchod pa gnyis kyis rdo rje bzung zhing chos kyi dril bu dkrol la dam tshig gi phyag rgya chen por byin gyis brlabs nas hUM lan gsum bzlas par bya'o / /
de nas rdo rje gsor zhing khro gnyer dang 'dzum pa dang bcas pas sdud par bya'o / /
de nas phyag rgya chen po bcings la /
kun mchog dngos grub chen po ste / /
dbang phyug che nyid bdag po mchog /
rdo rje sems dpar bdag gyur cig /
de skad ces brjod la rab tu bsgrub par bya'o / /
lce la rdo rje dkar po de la hUM bsam mo / /
de nas rang gi snying gar gnas pa'i rdo rje 'bar ba'i gnas su hUM mdzad sgrub par byed pa'i yi ge hUM bris la bdag nyid rdo rje me ltar 'bar ba dang /
gzugs brnyan tsam dang mtshungs par bsam zhing bzlas pa'i don la dmigs shing zla ba gcig gi bar du bsgom par bya'o / /
mdun du yang ras ris la sogs pa la bcom ldan 'das ji lta ba bzhin du spyan drangs la /
mchod pa thams cad kyis yang dag par mchod la phyag byas nas rdo rje gsor ba'i phyag rgyas yi ge hUM bzlas brjod 'bum bya'o / /
de nas zla ba nya ba'i dus su mtshan thog thag bzlas brjod byas na /
nang par rdo rje me ltar 'bar ba dang mnyam par 'gyur ro / /
yang na hi zhes bya ba de bzhin du bsgrubs la zla ba gcig tsam bzlas la de'i rjes la ras ris kyi mdun du stong phrag brgya bzlas nas mthar yang zla ba nya ba la mtshan thog thag bzlas brjod byas na /
nyi ma 'char ba'i dus su rdo rje me ltar 'bar ba dang 'dra bar 'gyur ro / /
de nas phyag rgya chen po bsgrub par 'dod na de bzhin du thams cad byas la /
zla ba gcig tsam du bzlas brjod dpag tu med pa bzlas nas thams cad bya'o zhes bsgom mo / /
de nas snga ma bzhin du bcom ldan 'das kyi spyan sngar gzhag /
yang zla ba gcig tsam bsgoms la mthar de bzhin du mtshan thog thag bsgoms na rdo rje 'chang ba dang 'dra bar 'gyur ro / /
'on te dam tshig gi phyag rgya bsgrub par 'dod na de bzhin du thams cad byas nas rang gi snying gar gnas pa'i rdo rje la hUM yid kyis bri'o / /
de nas chos thams cad gzugs brnyan dang 'dra bar dngos po med pa'i ngo bo nyid bar bsgoms la dam tshig gi phyag rgya bcings nas zla ba gcig tsam du hUM bzlas la /
de nas bcom ldan 'das de bzhin du mdun du bzhag la zla ba gzhan la bdag gis thams cad gsad par bya'o zhes brjod la dam tshig gi phyag rgya bcings la bzlas brjod bya'o / /
mthar de bzhin du mtshan thog thag bzlas brjod byas na rdo rje 'dzin pa nyid thob par 'gyur ro / /
'on te las kyi phyag rgya bsgrub par 'dod na de bzhin du cho ga thams cad rjes su spyad la 'phags pa de kho na nyid bsdus pa las gsungs pa'i khams gsum rnam par rgyal ba'i las kyi dkyil 'khor gyi mchod pa rnam pa bcu drug gis mchod pa dang /
phyag byas la bcom ldan 'das kyi las kyi phyag rgya bcings nas rang gi snying gar gnas pa'i sna tshogs rdo rje la hUM bsams nas de nyid bzlas shing zla ba gcig tsam gyi bar du bsgom par bya'o / /
yang bcom ldan 'das mdun du bzhag la mchod pa thams cad kyis yang dag par mchod de /
yang zla ba gcig tsam gyi bar du bzlas brjod byas te /
mtshan thog thag bzlas shing bsgoms nas de'i rjes la nyi ma 'char kar rdo rje hUM mdzad dang 'dra ba las thams cad nus par 'gyur ro / /
de ltar na de nas rdo rje 'chang chen po zhes bya ba nas brtsams te bsgrub pa'i cho ga rgyas pa'i rgyud do zhes bya ba'i bar gyi bshad pas ni slob dpon gyi las kyi cho ga dang /
slob ma 'jug pa la sogs pa'i cho ga rgyas pa gsungs pa yin no / /
yang 'di'i don brjod par byas te /
bdag dang gnas bsrung ba byas la rdo rje 'khor lo'i phyag rgyas rdo rje me ltar 'bar ba'i dkyil 'khor mdun du bskyed nas mngon sum dang 'dra bar bltas la /
gal te 'byor pa yod na me tog la sogs pas yang dag par mchod nas dkyil 'khor lnga pas phyag bya ba dang /
phyag bzhi la sogs pa sngon du 'gro bas snga ma bzhin du sdom pa gzung bar bya'o / /
de nas de bzhin du rdo rje thal mo la sogs pa nas dam tshig gi khu tshur bcing ba'i bar gyis phyag rgya bcing ba thams cad byas la de nas yi ge hUM zlos shing rdo rje me ltar 'bar ba la sogs pa nas lha mo rdo rje dril bu ma'i bar gyi dam tshig gi phyag rgyas bcings la de'i snying po lan gsum bzlas nas /
oM badzra muH /
zhes bya bas dam tshig gi phyag rgya rnams rang gi snying gar gzhug go / /
rdo rje me ltar 'bar ba la sogs pa'i gzugs kyang rang gi snying gar gnas pa'i rdo rje 'bar bar yid kyis gzhug par bya'o / /
de nas sdig pa dral ba'i phyag rgyas sdig pa thams cad dral bar bya'o / /
de nas rang gi snying gar gnas pa'i rdo rje 'bar ba la hUM yid kyis bris la de nyid yid la zlos shing chos thams cad bdag med par bsgom par bya'o / /
de nas de bzhin du cho ga thams cad rjes su spyad la bcom ldan 'das rdo rje me ltar 'bar ba'i phyag rgya chen po bcing bar bya'o / /
de nas nam mkha' rab 'byam gyi tshad tsam gyi rang gi snying ga'i zla ba'i dkyil 'khor du nam mkha' dang mnyam pa'i sbyor bas zhugs la rdo rje 'khor lo'i phyag rgyas rdo rje me ltar rab tu 'bar ba'i dkyil 'khor bskyed par bya'o / /
de nas rdo rje me ltar 'bar ba'i bdag nyid bsams la 'jug pa'i dam tshig gi phyag rgya bcings la de nyid kyis me tog gi phreng ba blangs la /
dkyil 'khor der yid kyis 'jug pa'i glu len cing 'jug par bya'o / /
de nas me tog dor ba'i glu len cing rang gi mgor me tog gi phreng ba dor la de nas ji lta ba bzhin bcing bar bya'o / /
de nas dngos grub kyi brtul zhugs bzung ba'i bar gyis cho ga rnams rjes su spyad la /
dkyil 'khor der rang gi snying ga'am zla bar yid kyis gzhug par bya'o / /
de nas rdo rje 'bar ba'i lcags kyu chen po dang /
hUM gis bcom ldan 'das rdo rje me ltar 'bar ba snga ma bzhin du rang gi lus la bcug la de nas snga ma bzhin du 'od kyi dkyil 'khor bskyed de bsgrub par bya'o / /
de nas chos dang las dang phyag rgya chen por rgyas btab la 'phags pa de kho na nyid bsdus pa la sogs pa'i rdo rje rigs kyi rnal 'byor chen po byas la dang po'i rdo rje bcings te /
rdo rje sems dpa' la sogs pas snga ma bzhin du bdag nyid byin gyis brlabs la /
rdo rje hUM mdzad du yi ge hUM gis byin gyis brlab par bya'o / /
de nas yi ge brgya pas brtan par byas la sangs rgyas lnga'i cod pan gyis dbang bskur ba'i phyag rgya 'am /
rdo rje phreng ba'i dbang bskur ba'i phyag rgyas bdag nyid dbang bskur la yi ge gnyis kyi go chas go bgo bar bya'o / /
de nas rdo rje dang bdag po dang /
ming gi dbang bskur ba blangs nas dngos grub kyi rdo rje brtul zhugs bzung nas /
khro bo'i rdo rje mtshon cha ma la sogs pa phyag rgya'i mchod pa bcu gnyis kyis yang dag par mchod la bcom ldan 'das la khro gnyer 'dzum pa dang bcas pas btud par byas la phyag bzhi byas la /
de'i rjes la de kho na nyid kyis rdo rje bzung zhing chos kyi dril bu dkrol la dam tshig gi phyag rgya chen por byin gyis brlabs nas hUM lan gsum bzlas par bya'o / /
de'i rjes la oM badzra At+ma ko\u0f85haM /
zhes bya bas lha thams cad kyi sku dang gsung dang thugs rdo rjer bdag nyid bsgom par bya'o / /
oM swa b+hA ba shud+d+ho\u0f85haM zhes zlos shing gzugs brnyan dang 'dra zhing stong pa nyid kyi ngo bo yin par bdag nyid bsgom par bya'o / /
de nas sarba sa mo\u0f85haM zhes zlos shing chos thams cad bdag med pa'i mnyam pa nyid kyis thabs dang shes rab kyi 'bras bu lha thams cad kyi rang bzhin yin par bdag nyid bsgom par bya'o / /
de nas snying gar gnas pa'i rdo rje 'bar ba la yi ge hUM yid kyis bris la sar+b+bot+ta ma ma hA si d+ha ma he shwar+ya d+hi pa raM /
sa ma yo\u0f85haM badzra satwa s+t+waM zhes brjod la /
nyin re'i sbyor bas bzlas brjod bya'o / /
dkyil 'khor gzhan rnams kyi sngags ni bzlas brjod 'bum bya'o / /
de ltar sngon du bsnyen pa bya bar 'gyur ro / /
yang na rang gi snying gar rdo rje 'khor lo'i phyag rgyas rdo rje me ltar 'bar ba'i dkyil 'khor bskyed la rang rang gi snying pos rdo rje me ltar 'bar ba la sogs pa nas rdo rje 'bebs pa'i bar du rang gi snying ga'i dkyil 'khor du rang rang gi gnas su yid kyis bkod la /
oM badzra At+ma ko\u0f85haM /
oM sarba shud+d+ho\u0f85haM /
oM sarba sa mo\u0f85haM /
zhes zlos shing snga ma bzhin du don gsum pa bsgom par bya'o / /
de nas badzra dz+wa la a na lArka At+ma ma hA maN+Da la swa b+hA po\u0f85haM swa maM zhes bya bas rang gi snying gar gnas pa'i rdo rje me ltar 'bar ba'i nga rgyal gyis bdag nyid bsams la /
lha thams cad kyi thugs na gnas pa'i rdo rje 'bar ba'i dbus su yi ge hUM yid kyis bris la /
de nyid rdo rje'i tshig gam khro bo'i tshig gis zlos shing ji srid dkyil 'khor de nyid nyin re bsgom pa'i dus su mngon sum du mthong bar gyur pa de srid kyi bar du bzlas brjod dang bsgom pa bya'o / /
de ltar sngon du bsnyen pa legs par byas par 'gyur ro / /
de ltar sngon du bsnyen pa byas nas zhag bdun gyi bar du ting nge 'dzin gsum bsgom pa nas brtsams te dkyil 'khor bsgom par bya'o / /
de nas nyin re 'am zla re 'am /
lo re zhing dkyil 'khor bri bar bya'o / /
de yang gtsug lag khang ngam /
kun dga' ra ba'am /
grong rdal lam /
grong khyer ram /
yul ljongs kyi byang dang /
shar gyi mtshams kyi sa'i char bsam par bya'o / /
de la dkyil 'khor gyi shar phyogs su bris na /
rgyal po rnam par rgyal ba dang /
yul gyi skye bo rnams dang 'tshe ba mang bar 'gyur ro / /
grong khyer gang gi lho phyogs su bris par gyur na de stongs par 'gyur ro / /
gang la dmigs nas bris pa de 'chi bar 'gyur ro / /
nub phyogs su bris na /
dkyil 'khor gyi slob dpon 'chi bar 'gyur ro / /
byang phyogs su bris na /
der gang zhig zhugs pa de 'chi bar 'gyur ro / /
me'i mtshams kyi sar bris na /
char mi 'bab pa dang /
me'i 'jigs pa 'byung bar 'gyur ro / /
bden bral du ni bris na /
mu ge 'byung bar 'gyur ro / /
rlung gi char bris na chu chen po 'bab par 'gyur ro / /
de bas na grong khyer gyi dbang ldan gyi phyogs char brten nas sa yongs su brtag par bya'o / /
mchod rten dang nye ba ma yin rlung gi gnas su yang ma yin /
mchod rten gyi gnas su ni 'chi bar 'gyur ro / /
shing gi gnas su ni 'chi ba'o / /
klu'i gnas su 'chi ba dang /
chu'i dmu rdzing 'byung bar 'gyur ro / /
ji skad bshad pa'i gnas su ni /
rdo ba dang /
rus pa dang /
gyo mo dang /
phub ma dang /
sol ba la sogs pa bsal la dkyil 'khor bri bar bya'o / /
gang gi phyir rdo ba dang bcas par ni rlung 'byung bar 'gyur ro / /
rus pa dang bcas par ni gzer gyis 'debs so / /
gseg ma dang bcas pa'i gnas su lkugs pa nyid du 'gyur ro / /
phub ma dang /
sol ba dang bcas pa'i gnas su rims 'byung bar 'gyur ro / /
ji skad du bshad pa'i phyogs kyi cha de'i sa de yang bram ze dang /
rgyal rigs dang /
rje'u rigs dang /
dmangs rigs te rigs bzhir shes par bya'o / /
de la dkar po gang yin pa de ni bram ze'i rigs te /
sa phyogs der gang rig pa sgrub par byed na bsang phye dang /
phreng ba dang /
dbyig pa dang /
dbyi gu dang /
spyi blugs la sogs pa'i rdzas dang /
des der dkyil 'khor bri bar bya'o / /
dmar po gang yin pa de ni rgyal rigs te /
gang de sgrub par byed pas na rdo rje dang /
'khor lo dang /
ral gri dang /
mdung dang /
mdung thung dang /
mda' bo che dang /
'phang mdung dang /
lcags mda' la sogs pa sgrub par byed de der des dkyil 'khor bri bar bya'o / /
ser po gang yin pa de ni rje'u rigs te gang zhig der bsgrubs pas ni dgra sta dang /
zhags pa dang /
tog spyad la sogs pa bsgrub pa ste des dkyil 'khor bri bar bya'o / /
nag po gang yin pa de ni dmangs rigs te /
sa phyogs gang yin pa der ni cig shos kyi dkyil 'khor bri bar bya'o / /
tshon sna lnga'i srad bus thig btab la ri mo shin tu mi sbom pa shin tu mi phra ba shin tu mi 'byer ba /
rgyun mi chad par bya'o / /
de la ri mo phra bas ni za byed kyi las bskyed do / /
sbom pos ni klu'i gnas bskyed do zhes bcom ldan 'das rdo rje 'chang gis gsungs so / /
de la dang por re zhig yo byad thams cad dang ldan pas mngon par gang 'dod pa'i sa'i dbus su mi rus kyi phye ma la sogs pas dkyil 'khor gyi bgegs bzlog la bdag dang slob ma zhi ba'i sbyin sreg bya'o / /
de nas rdo rje gnod sbyin gyis gdug pa rnams bskrad la gnas bsrung ba rnams byas nas yang nyungs kar dang chu dang /
thal ba la dkyil 'khor de nyid lan bdun bzlas pas gtor la /
sa phyogs der khru gang tsam mam 'dom gang tsam du brkos te zlos la skra dang phub ma dang rus pa dang /
gseg ma dang /
thal ba dang /
sol ba la sogs pa bsal la sbyangs nas spos chu'i dri zhim pos sbags pa'i sas bkang ste /
rdo rje rtse mo yongs su bzlas pa'i dri'i chus yang dang yang chag chag btab la kun du brdung bar bya'o / /
de nas shin tu mnyam par byas pa sgo bzhi dang ldan pa'i khang pa brtsegs ma'i nang du chud pa dang /
rta babs bzhis mdzes par byas pa phyogs bzhir skar khung bzhis yongs su bskor ba der slob ma shin tu byang bas ba'i rnam lnga la rdo rje gnod sbyin yongs su bzlas pas shar phyogs nas brtsams te /
skyang nul byed du bcug cing de nyid yongs su bzlas pa'i dri chus bsang gtor byas la de nyid bzlas pa'i rin po che dang /
sman dang 'bru thams cad sa'i dbus dang phyogs bzhir dgug par bya'o / /
sa gzhi yongs su sbyang ba'i cho ga'o / /
rtsig pa la sogs pa shin tu byi dor byas pa'i char rdo rje gnod sbyin gyis bgegs bskrad la yungs kar dang chu dang thal ba la de nyid yongs su bzlas pas sa la gtor nas yang slob ma shin tu byang bas rdo rje gnod sbyin bzlas pa'i rnam lngas shar phyogs nas brtsams te byug par bya'o / /
de nas rdo rje gnod sbyin yongs su bzlas pa'i dri'i chus gtor bar byas la de nyid bzlas pa'i rin po che dang sman dang 'bru rnams snga ma bzhin du bcug par bya'o / /
de nas yang slob ma shin tu byang bas rdo rje gnod sbyin yongs su bzlas pa'i spos chus shar phyogs nas brtsams te byug tu gzhug go / /
de nas sangs rgyas dang byang chub sems dpa' dang rig pa'i lha mo rnams kyi sku gzugs lugs ma'am /
'bur du brkos pa'am /
byas pa dang /
bris pa rnams kyis brgyan par bya ba dang /
mtha' mar tshon gyi phreng bas nye bar mdzes par byas la dril bu btags pa'i tog bzang po dang /
bla re dang /
'phan gdugs mchog gis rnam par brgyan pa dra ba dang /
dra ba phyed pa dang /
rdo rje rin po che dang /
dar dang /
rnga yab dang /
me tog gi chun 'phyang dang /
gos sna tshogs dang /
phreng ba dang /
mar me la sogs pas shin tu mdzes par byas la mtshams bzhir gnas pa'i spos snod las bdug pa gtul ba dang /
phyi rol du glu dang /
gar la sogs pa byed du bcug pas kyang yang dag par mchod la /
sa la lag pa gzhag ste yi ge hUM dang /
yi ge brgya pa lan bdun bzlas par bya'o / /
sa yongs su gzung ba'i cho ga'o / /
de nas dkyil 'khor gyi sa'i dbus su 'dug la rdo rje me ltar 'bar ba'i khro bor snyoms par zhugs pas blangs la bgegs gzhom pa la sogs pa byas nas mchod pa rnam pa lnga dang /
mchod yon dang las thams cad pa'i spos chu la /
sngags yongs su bzlas la rdo rje 'khor lo'i phyag rgyas rdo rje me ltar 'bar ba'i dkyil 'khor chen por mngon par sprul la phyag bya ba la sogs pa sngon du 'gro bas sdom pa bzung nas rdo rje me ltar 'bar ba'i sbyor bas rnal 'byor pas de bzhin bsgrubs nas cho ga thams cad rjes su spyad la /
de nyid kyis ni rdo rje gzung / /
chos kyi dril bu dkrol bar bya / /
dam tshig gis ni phyag rgya cher / /
byin gyis brlabs nas snying po bzla / /
de'i rjes la /
g.yon pa'i mig tu Ta las zla ba bya / /
g.yas par ma bkod nyi ma'i dkyil 'khor bskyed / /
hUM gis mig 'bras bskal ba'i me lta bur / /
gnas pa 'dis ni rdo rje'i lta ba bya / /
zhes bya ba dang hUM zlos pa la brtson zhing yid kyis phyag rgya chen po bcings la bar snang gi phyogs su gnas te /
rlung gi dkyil 'khor las byung ba'i / /
'od zer rnon po rnam par 'phro / /
dbus su sa bon rnam bkod pa'o / /
rdo rje brtul zhugs can gyis bsam / /
ri bo dang bcas sa gzhi rnams dang ni / /
chu tshogs rdo rje me yi thal bar byas / /
nam mkha'i phyogs su khaM ni rnam bsams na / /
rnam par snang mdzad chu ni rnam par 'bebs / /
kun nas dba' rlabs 'khrug par 'gyur ba'o / /
rgya mtsho dpag tu med par de rjes 'gyur / /
de tshe rgya mtshor me yis bskor ba la / /
pad+mar yongs su gyur par brtag par bya / /
shes rab ces bshad 'dzam bu'i gser mchog can / /
rus sbal pad+ma'i rtsa bar bsam par bya / /
'dir ni lte ba dag tu pra nyid ni / /
dzam+bu'i gser du snang ba rnam par bsam / /
de nas rnam par snang mdzad khaM gi ni / /
ngo bo nyid du byon nas lte bar bzhugs / /
gcig tu gyur pa de las ri rab ni / /
rin chen bzhi yi char ldan yang dag byung / /
zhes bya ba dang /
hUM suM hUM zhes bya ba las sa bon gyi yi ge las ri rab bskyed par bya ba'o zhes bsam mo / /
de nas de bzhin du rdo rje thal mo brkyang bas sa la reg par byas la ri rab rdo rje'i rang bzhin du byin gyis brlab po / /
de nas ri rab kyi steng du rdo rje 'khor lo'i phyag rgyas rdo rje me ltar 'bar bar bskyed la dkyil 'khor gyi sa'i dbus su sems dpa'i skyil mo krung gis 'dug la /
bdag nyid spro ba bskyed par bya'o / /
deng du bdag tshe 'bras bu yod / /
ces bya ba la sogs pa brjod la /
yan lag thams cad kyis phyag byas te /
dngos grub 'di ni stsal du gsol / /
zhes bya ba'i bar du brjod do / /
de nas yang yan lag thams cad kyis phyag byas la dang po sbyor ba dang /
dkyil 'khor gyi rgyal po mchog dang las kyi rgyal po mchog bsgom par bya'o / /
de nas phyag rgya chen po bcings te /
hUM zlos pa la brtson zhing dkyil 'khor bri ba'i phyir /
de bzhin gshegs pa thams cad kyis bdag nyid la gsol bar bsam mo / /
sems can kun la rjes ston pas / /
bcom ldan khyod la gsol ba ni / /
u t+tiSh+Tha sa ma ya kro d+ha ni sum+b+ha dz+wa la badzra /
de nas rang gis dam tshig gi phyag rgya dang /
hUMhUM badzra tiSh+Tha ma hA maN+Da la ut+pA da ya zhes zlos shing /
dkyil 'khor chen po bteg la yid kyis bar snang gis phyogs su bteg la rang gi dam tshig gi phyag rgya de nyid snying ga dang dpral ba dang lkog ma dang spyi bor bdag nyid byin gyis brlabs la /
yang phyag rgya chen po bcings te /
kro d+ha dr-iSh+Ti hi zhes bya ba mig gnyis su bkod la /
phyag rgya la gnas de bzhin langs / /
kun du rnam par bltas nas ni / /
hUM zhes kun du zlos byed cing / /
bsgyings pa'i tshul gyis yongs su bskor / /
yi ge a las rkang pa gnyis kyi mthil du sna tshogs rdo rje bsams la /
rkang mthil nas bzung ste /
ri rab kyi steng nas brtsams te /
sa gzhi brtan pa la thug gi bar du dkyil 'khor gyi sa'i cha rdo rje'i rang bzhin du bsam zhing khro bo'i lta bas kyang mtshams dang phyogs dang /
nam mkha' dang 'og dang dkyil 'khor bcing ba dang /
dra ba dang ra ba dag bya'o / /
yang hUM zlos shing de bzhin gshegs pa thams cad kyi thugs ka nas phyung ste /
rdo rje sems dpa' la sogs pa'i khro bos 'jig rten gyi khams thams cad du rdo rje 'bar ba 'khrug cing /
mi bzad pa'i hUM gi sgra 'jigs pas kun du khengs shing sdong bu can gyi pad+ma'i 'dab ma bzhin du kun nas g.yo bar byed pa'o / /
rdo rje 'bebs pa'i sbyor bas nam mkha'i phyogs thams cad nas babs la /
gar las byung ba'i me tog gi thal mos de bzhin gshegs pa thams cad yang dag par mchod de /
dkyil 'khor gyi lte bar g.yon brkyang ba'i gnas pas 'dug la /
bskal pa'i me'i phung po lta bu'i khro bo'i tshogs byon pas bdud thams cad skrag par bya'o / /
de nas dga' ba yongs su gyur pa'i lus kyis shar phyogs su 'gro bar bya'o / /
de nas g.yon brkyang ba'i gnas pas de nyid du 'dug ste /
de bzhin du bgegs thams cad bskrad par bya'o / /
de nas gnas de nas gnod sbyin gyi 'gros kyis lho phyogs su song la g.yas brkyang ba'i gnas pas 'dug ste de bzhin du bgegs rnams rjes su bskrad par bya'o / /
de nas gnas de nas langs la g.yas brkyang ba dang g.yon brkyang ba gnyis kyis nub phyogs su song la zlum po'i 'dug stangs bcings te de bzhin du bgegs rnams shin tu bskrad par bya'o / /
de nas gnas de nas nam mkha'i khams kyi gtos ma lus pa dang mnyam pa'i 'jig rten gyi khams su bskyod cing rdo rje'i 'gros kyis byang phyogs su 'gro bar bya'o / /
de nas g.yas brkyang ba dang g.yon brkyang ba dang sa ga'i 'dug stangs dang /
zlum po'i 'dug stangs dang /
mthun pa'i rkang stabs te lngas de bzhin du bgegs bskrad par byas nas rdo rje 'gros kyis gnas te /
de nas shar phyogs su 'gro bar bya'o / /
de ltar stang stabs bzhis bgegs thams cad bcom par gyur pa yin no / /
dkyil 'khor gyi dus su ji lta bya ba de bzhin du 'khrul 'khor la sogs pa gzhig pa la yang sbyar bar bya'o / /
de ltar 'khrul 'khor la sogs pas bcom par gyur pa yin no / /
stang stabs kyi dus 'dir yi ge hUM khro bo'i tshig gis rgyun mi chad par bzla bar bya'o / /
de nas sgo dbye ba'i phyag rgyas sgo bzhi phye la gsang ba'i dkyil 'khor zhal bzhi pa phyag bzhi pa /
rdo rje rgyu'i ngo bo nyid sngags dang phyag rgya dang bcas pa 'dis dgug par bya'o / /
oM badzra maN+Da la hUM dzaH rdo rje khu tshur gnyis kyis mdzub mo dang mthe bong gnyis sbyar ba 'di ni rdo rje 'khor lo zhes bya ba'i phyag rgya ste dkyil 'khor dgug pa'o / /
de'i rjes la oM badzra tsakra a d+hi tiSh+Tha sid+d+h+ya hUM zhes bya ba phyag rgya dang bcas pa yang dkyil 'khor byin gyis brlab par bya'o / /
rdo rje khu tshur gnyis kyis mgal me'i 'khor lo bskor ba ltar yongs su bskor ba ni 'di'i phyag rgya'o / /
de nas seng ldeng gi rdo rje phur pa hUM las mtha' yas dang rnam par rgyal ba dang /
sprin sgra dang /
gsus po che dang /
rgyal ba zhes bya ba stod khro bo la smad rdo rje rtse gcig pa lta bur bsam par bya'o / /
de nas tsan+dan dmar pos byugs shing srad bu dmar pos dkris la /
me tog gi phreng ba dmar po btags te /
haM kro d+ha ya sa haM tri sha ta tri ta ti zhes lan brgya rtsa brgyad bzlas la g.yon pa'i khro bo khu tshur gyis bzung nas /
phyi'i dkyil 'khor gyi mtshams bzhir rdo rje tho bas brdung bar bya'o / /
de nas rdo rje gnod sbyin gyis bgegs bskrad la bsrung ba byas nas de bzhin du rdo rje khu tshur gyis sgo bcad de /
rdo rje bsrung bas bsrung ba'i lha thams cad yang dag par bsrungs la rdo rje gnod sbyin yongs su bzlas pa'i bum pas bsang gtor bya ba'i phyir sgor bzhag nas rdo rje gnod sbyin gyi sngags zlos shing slob dpon rang nyid dam grogs dang bcas pas shar phyogs nas brtsams te dkyil 'khor gyi sa byug par bya'o / /
de nas slob dpon gyis lha thams cad kyi gnas su dri zhim pos dkyil 'khor byas la dpal rdo rje me ltar 'bar ba la sogs pa'i snying po lag pa bdugs pa la lan bdun bdun bzlas par bya'o / /
de nas dkyil 'khor de rnams su rang rang gi snying po nyid kyis rdo rje me ltar 'bar ba la sogs pa bkod par bya'o / /
de nas de rnams la mchod pa rnam pa lngas mchod de /
de nas phyi rol du gtor ma byin nas ji skad du bshad pa'i mtshan nyid can gyi rnam par rgyal ba'i bum pa rin po che dang /
sman dang 'bru thams cad dang ldan pa ras sngon po zung gcig gis mgul pa bcings la /
me tog gi phreng ba btags la /
phyi rol kun du dris byugs pa /
me tog gi sil ma gtor ba /
dri zhim po dang ldan pa'i lcug ma btags la lo ma bzang pos kha brgyan pa rdo rje me ltar 'bar bas kyang spos chu cung zad bcug la /
cho ga 'dis lhag par gnas par bya'o / /
rdo rje gnod sbyin gyi khro bos mchod yon la lan brgya bzlas la bum pa der rdo rje gnod sbyin gyi khro bo hUM las bskyed de /
rang gi phyag rgyas dbang bskur ba'i phyag rgyas dbang bskur te /
mchod yon phul la mchod pa rnam pa lnga dang /
khro bo rdo rje mtshon cha ma la sogs pas yang dag par mchod nas rdo rje gnod sbyin gyi bum pa dam tshig gi phyag rgyas bzung ba'i khro bo rdo rje dang /
me tog gi lcug ma la sogs pa rdo rje gnod sbyin gyi khro bo'i sngags brgya rtsa brgyad bzla bar bya'o / /
de nas me tog rnams bum pa der bcug la rdo rje gnod sbyin gyi sngags nyid kyis bdug spos dbul bar bya'o / /
de ltar na rdo rje me ltar 'bar ba'i bum pa de la yang rdo rje gnod sbyin gyi cho ga bzla bar bya'o / /
de nas nyi ma gnyis pa la thun gsum du bzlas brjod de bzhin du bya'o / /
bum pa lhag par gnas pa'i cho ga'o / /
de nas rdo rje gnod sbyin gyi khro bo dang /
rdo rje me ltar 'bar ba dang /
mA ma kIs nyin re zhing mar la sogs pa'i sbyin sreg brgya rtsa brgyad bya ste /
'di ni bsnyen pa'i sbyin sreg gi cho ga'o / /
de ltar mtshan brgya rtsa brgyad pas bcom ldan 'das 'khor dang bcas pa yang dag par bstod la /
khro bo rdo rje mtshon cha ma la sogs pa'i phyag rgya'i mchod pa bcu gnyis dang /
me tog la sogs pas yang dag par mchod de slob ma rnams lhag par gnas par bya'o / /
de la re zhig dang por slob ma lag na me tog thogs pas phyag byas nas 'di skad ces brjod par bya'o / /
dga' chen khyod bdag ston pa las / /
slob dpon khyod ni dgongs su gsol / /
byang chub sems dpa'i tshul bstan pa / /
mgon po bdag ni phyag 'tshal lo / /
dam tshig de nyid stsal du gsol / /
sdom pa rnams kyang bdag la stsol / /
de nas slob dpon gyis de rnams kyi snying gar sa ma ya a zhes bya bas zla ba'i dkyil 'khor bskyed la /
de hUM las rdo rje rtse lnga pa 'bar ba bsams la lag pa g.yas pa'i khro bo'i khu tshur gyis rdo rje 'bar ba blangs la de'i snying gar bzhag la 'di skad ces brjod par bya'o / /
su ra ta s+t+waM sa ma ya s+t+waM haM badzra sid+d+ha ya tha su khaM /
de nas sdig pa bshags pa la sogs pa byed du bcug ste /
rtog pa rnams ni legs par bsdus nas ni / /
shin tu bsam pa bzang po ldan pas nyon / /
brjed ngas blo la rdo rje sems sogs pa'i / /
bde bar gshegs pa rnams kyis byin mi rlob / /
dbang med bdag gis mi dge bgyis pa dang / /
rjes su yi rang yang na bgyid stsal gang / /
de dag thams cad byang chub mchog gi ni / /
spyan sngar ma lus de ltar so sor bshags / /
bde gshegs sras kyis tshogs gnyis zab pa dang / /
rgya chen 'gro ba ma lus pa yi don / /
sgrub par byed dang de las gzhan pa la'ang / /
rtag tu bdag ni rjes su yi rang ngo / /
thugs rjes khyab pa'i thugs dang ldan gyur cig /
blo gros sdig bral gti mug tshogs kun bcom / /
ma lus rigs kyi pad+ma'i nang zhugs pa / /
bde bar gshegs pa rnams la skyabs su mchi / /
blo mchog rnams kyi kun dga' ra ba ste / /
dman pas 'jigs dang bral bas rgyal byed tshal / /
srid pa'i sbyor ba zil gyis gnon pa'i mchog /
gsung mchog chos la bdag ni skyabs su mchi / /
'dod chags la sogs sbrul gyi dug bcom zhing / /
blo gros rnam rgyas thugs rje cher ldan pa'i / /
brtul zhugs bzang po'i tshogs la skyabs su mchi / /
srid dang bral ba rnams la bdag phyag 'tshal / /
rgyu yi rjes la bdag po'i yul bdag nyid / /
'bras bu'i stobs kyis dgra las rgyal 'gyur ba / /
snying rje'i rtsa ba zug cing yang dag rtogs / /
mnyam med byang chub rnam par gzung bar bgyi / /
sems can rnams ni yongs su smin pa'am / /
yang na yongs su skyob par bya phyir ram / /
rang gi sems ni dag par bya ba'i phyir / /
'di dag thams cad rtswa sogs bzhin du gtang / /
de bzhin tshul khrims bzod dang brtson 'grus dang / /
bsam gtan shes rab bla na med pa ni / /
bdag dang gzhan la phan par bya ba'i phyir / /
skad cig re re zhing yang bsgom par bya / /
bde bar gshegs pa sngags la mkhas pa yis / /
chos rgyal rtag tu lhun gyis grub pa ni / /
blo sogs rnams kyis thob par bya ba'i phyir / /
khyad 'phags gnas la bdag ni gnas par bgyi / /
zhes lan gsum brjod do / /
bdag gis de skad ces brjod pa'i dge ba'i rtsa ba 'dis bdag gis thams cad yongs su gtang bar bgyi'o / /
bdag gis sems can thams cad la mnyam pa'i sems bskyed par bgyi'o / /
bdag gis sems can thams cad dang /
thabs kyi bye brag thams cad kyis btul nas mi gnas pa'i mya ngan las 'das pa'i dbyings la rab tu gzhag par bya'o / /
bdag gis sems can thams cad yongs su mya ngan las 'das par gyur kyang sems can 'ga' yang yongs su mya ngan las 'das pa med do zhes sems bskyed par bgyi'o / /
bdag gis chos thams cad skye ba med pa nyid du rjes su rtog par bgyi'o / /
bdag gis ma yengs pa'i sems dang /
thams cad mkhyen pa'i ye shes kyi sems kyis pha rol du phyin pa drug la bslab par bya'o / /
bdag gis thos pa gcig gi tshul du gnas par yang rtog par bgyi'o / /
bdag gis byang chub kyi phyogs kyi chos sum cu rtsa bdun la gnas par so sor rtogs par bya ba'i phyir bslab par bya'o / /
bdag gis stobs bcu dang /
mi 'jigs pa bzhi dang /
so so yang dag par rig pa dang /
sangs rgyas kyi chos ma 'dres pa rnams so sor rtogs par bya ba'i phyir mngon par brtson par bgyi'o / /
de bzhin du bdag gis sangs rgyas kyi chos tshad med pa ma lus pa'i bar la mngon par gnas par bya ba'i phyir mngon par bsgrub par bgyi'o / /
'di nyid ni byang chub sems dpa' rnams kyi byang chub chen por sems bskyed pa rdo rje lta bu yin te /
de bzhin gshegs pa thams cad kyi yab dang /
de bzhin gshegs pa thams cad kyi bka' bzhin byed pa dang /
de bzhin gshegs pa thams cad kyi sras kyi thu bo ste /
'di nyid ni bcom ldan 'das kun du bzang po'o / /
de dge ba'i rtsa ba rnams kyis ji lta ba bzhin du yang dag par byas pa'i stobs kyis bdag sems bskyed pa 'di la gnas pas kun du bzang po'i spyod pa zhes bya ba sgo mtha' yas pa la gnas pa mtha' med par 'gyur ba rdzogs par byas nas gdul bya'i 'gro ba'i tshogs ma lus pa rnams la spyod pa'i rab tu dbye ba'i sgo mang po bstan pas yang dag par mgu bar bya ba dang /
yang dag par dga' bar byed pa dang /
yang dag par gzengs bstod pa la nges par sbyar bar bgyi'o / /
de nas slob ma'i lag tu rdo rje khro bo'i dris dri /
me tog gis me tog /
rdo rje bdug pas de la bdug spos sbyin zhing /
rdo rje mar mes mar me snang bar bya'o / /
de nas u dum+WA ra dang /
a shwat+tha las byas pa'i so shing dris byugs shing me tog bcings pas rdo rje bzhad pa'i khro bo bzlas shing bsrung bar byas pa sbyin par bya'o / /
ku sha sar pa las rdo rje rnon po'i khro bo bzlas pa sbyin no / /
de nas srung skud mdud pa gsum dang ldan pa dpung pa g.yon par rang nyid kyis bcing bar bya'o / /
oM badzra ha sa kro d+ha hA hA hA hA hUM phaT /
ces bya ba ni so shing la bzla ba'i sngags so / /
oM badzra tiSh+Tha kro d+ha ts+tshin+da ts+tshin+da hUM phaT /
ces bya ba ni ku sha la bzla ba'i sngags so / /
oM badzra rak+Sha hUM kro d+ha rak+Sha hUM phaT /
ces bya ba ni srung skud la bzla ba'i sngags so / /
oM bud+d+ha mai tri badzra rak+Sha haM /
zhes bya ba byams pa'i go chas thams cad yang dag par bsrung bar bya'o / /
oM badzra satwa uSh+NI She hUM phaT /
ces bya ba rdo rje sems dpa'i gtsug tor gyi phyag rgya dang ldan pas kyang bsrung bar bya'o / /
de nas 'di skad brjod par bya ste /
bzhin bzangs rnams longs la de bzhin gshegs pa thams cad la phyag 'tshol cig /
nang par thar pa chen po grong khyer chen po mthong bar 'gyur ro / /
slob ma lhag par gnas pa'i cho ga'o / /
yang mchod pa byas la bdug spos gtul te bcom ldan 'das lhag par gnas par bya'o / /
bcom ldan rdo rje me ltar 'bar / /
khro bo'i rgyal la phyag 'tshal lo / /
bdag la brtse bar gyur nas su / /
slob ma rnams la brtse ba dang / /
khyed rnams la yang mchod pa'i phyir / /
dkyil 'khor bri bar 'tshal lags na / /
bcom ldan bdag ni gus pa la / /
de bas gnang ba mdzad par rigs / /
sangs rgyas mgon po brtser ldan dang / /
byang chub sems dpa' dgra bcom dang / /
gsang sngags lha gzhan gang lags dang / /
'jig rten skyong ba'i lha rnams dang / /
gang yang 'byung po mthu chen dang / /
gang su lha yi spyan mnga' ba'i / /
sems can bstan la dga' ba rnams / /
bdag la dgongs pa mdzad du gsol / /
bdag ming 'di zhes bgyi ba yi / /
sang ni dkyil 'khor bzang po'i ming / /
'di zhes bgyi ba ci nus kyis / /
cho ga bzhin du bri lags na / /
bdag dang slob mar bcas pa la / /
thugs ni brtse bar dgongs nas su / /
tshogs pa thams cad dkyil 'khor du / /
byin gyis brlab pa mdzad du gsol / /
zhes lan gsum brjod nas /
snying nas dad pas phyag bya'o / /
bstod pa'i cho ga nyid kyang bya / /
de nas cho ga 'di bya'o / /
'dod chags bral ba dang ldan pa'i / /
chos ni slob ma la bshad pa / /
byas nas dang po blo ldan gyis / /
ku sha'i stan la nyal du gzhug /
rmi lam sangs rgyas mthong ba ni / /
yon tan rgya mtsho mngon sum bzhin / /
mchod pa dang ni sku gzugs mthong / /
de la mchod pa rtsom pa dang / /
dge slong dag las chos nyan dang / /
yang na gzhan las nyan kyang rung / /
chos ni rnam par spyod pa dang / /
de bzhin glegs bam bklag pa dang / /
rmi lam dge 'dun mthong ba dang / /
yang na dge slong gcig mthong dang / /
de dang 'grogs shing gtam zer dang / /
yang na dge slong dngos por 'gyur / /
gtsug lag khang dag mthong ba dang / /
de bzhin dge slong rnam dag mthong / /
rgyal ba'i sras rnams mthong ba dang / /
de bzhin pha ma bla ma dang / /
mdza' bo rnam pa sna tshogs rnams / /
rmi lam du ni mthong na shis / /
rig sngags dang ni dngos grub thob / /
de bzhin bslab pa 'dzin pa dang / /
kun dga' rnam pa sna tshogs dang / /
'bab chu rnams dang rgya mtsho dang / /
ri dang glang po che dag dang / /
mthong na yang ni dge bar grags / /
rgyal po dag ni mthong na shis / /
bde gshegs spyod pa mthun pa yi / /
dka' thub can dang bram ze dang / /
phyug po skyes bu dam pa dang / /
ba lang rta dang ngang pa dang / /
seng ge dang ni ri dgas rnams / /
rmi lam du ni mthong na shis / /
bkra shis pa yi bya rnams dang / /
gser dag dang ni gter rnams dang / /
rin po che dang dngul dag dang / /
nor ni rnam pa sna tshogs dang / /
mdor ni 'byung khungs rnam pa dang / /
mtshon cha rnams dang 'bru rnams dang / /
'bras bu rnams dang me tog dang / /
rgyan ni rnam pa sna tshogs dang / /
kha zas dang ni gos rnams dang / /
byis pa dag ni gzhon nu dang / /
bud med gzugs ni bzang mo dag /
rmi lam du ni mthong na bzang / /
yang na thob cing reg smra dang / /
rmi lam du ni dbang bskur dang / /
rgyal por gyur cing 'byor pa dang / /
dmag dpon du ni gyur pa dang / /
g.yul las rgyal zhing dgra sod dang /
gnyen dang lhan cig 'grogs pa dang / /
lha rnams kyang ni mthong ba dang / /
theg pa dang ni shing rta zhon / /
de bzhin ri dang yang thog 'dzeg /
ngo mtshar rnam pa sna tshogs dag /
rmi lam du ni mthong na dge / /
yam shing me la sbyin sreg bya / /
bya ba bzang po dag la 'jug /
chu las rgal zhing ri las rgal / /
rkun po dag ni tshar gcod dang / /
stobs 'gyed pa las rgyal ba dang / /
gyad stabs rdob cing 'gying ba dang / /
rtsed mo sna tshogs rmi lam dang / /
de bzhin brtson dang spung byed dang / /
bkra shis dag ni thams cad kyang / /
mthong na rab tu dge bar bshad / /
gsang sngags cho ga nyan pa dang / /
dga' ston dge ba mthong ba dang / /
sgrub pa bzang po rtsom pa dang / /
de la sogs pa'i lha rnams ni / /
dge ba rnam pa du ma dag /
blo yis rnam par dpyad bya zhing / /
de las bzlog pa spang bar bya / /
dge ba rnams ni sgrub par 'gyur / /
mi dge ba dag shes nas su / /
de dag mkhas pas spang bar bya / /
dge ba yi ni ltas rnams ni / /
rab dang 'bring dang tha ma las / /
gsang sngags dngos grub rnam gsum po / /
rab dang 'bring dang tha ma 'grub / /
mi dge ba la zhi ba yi / /
sbyin sreg zhi ba'i gsang sngags kyis / /
ba yi mar la brgya rtsa brgyad / /
cho ga ji bzhin bri bar bya / /
de nas slob ma sdig bral zhing / /
rnam par dag pa de dag la / /
rjes su brtse bar bya ba'i phyir / /
ci 'dod par ni gzung bar bya / /
de nas mal nas langs la snga ma bzhin du rnal 'byor chen po byas la /
nyi ma 'char ba'i dus su dkyil 'khor de bzhin du bar snang gi phyogs su bzhag la tshon sna lnga'i srad bu la srad bu'i sngags dang /
hUM lan brgya rtsa brgyad bzla bar bya'o / /
de nas dkyil 'khor gyi sa gzhi dris byugs la /
me tog gi sil mas gtor nas bar snang la bzhugs pa'i bcom ldan 'das 'khor dang bcas pa la mchod pa rnam pa lnga dang /
glu dang rol mo la sogs pas yang dag par mchod nas /
mig g.yon dang g.yas su dza las nyi ma dang zla ba ser por snang ba bskyed la /
rang gi lag na gnas pa'i rdo rje 'bar ba la gnas pa'i yi ge hUM las grogs po rdo rje las kyi khro bor phyung nas g.yon pa'i rdo rje khu tshur gyis tshon sna lnga'i srad bu blangs nas sngags kyis sbyangs pa'i thig chal dkar po la sbangs pa dzaH yis srad bu de rang gi lag nas grogs po'i lag tu btang la grogs pos kyang dzaH dzaH dzaHzhes yi ge dzaHlan gsum bzla bar bya'o / /
de nas phyogs thams cad mnyam pa nyid du bsam zhing slob dpon nub tu 'dug cing shar phyogs su bltas la /
oM badzra sa ma ya su tra ma ti kra ma hUM /
zhes zlos shing thig gdab par bya'o / /
yang slob dpon lho phyogs su 'dug ste /
byang phyogs su bltas la tshangs pa'i thig gnyis pa gdab par bya'o / /
de nas me'i mtshams su 'dug ste byang phyogs su bltas la phyi'i dkyil 'khor gyi shar ngos kyi thig gdab bo / /
rlung gi phyogs nas lho phyogs su bltas la nub ngos su thig gdab bo / /
de nas de nyid du 'dug la shar phyogs su bltas te /
byang phyogs su thig gdab bo / /
de nas yang me'i phyogs su 'dug la nub tu bltas te lho phyogs su thig gdab bo / /
de bzhin du kha khyer dang lha'i snam bu'i thig gdab par bya zhing /
slob dpon dang sgrub pa'i grogs mchog gnyis ka g.yas nas bskor ba'i tshul gyis 'gro bar bya'o / /
yang me'i mtshams su 'dug la rlung gi mtshams kyi bar du thig gdab par bya'o / /
yang bden bral gyi mtshams su 'dug pa dbang ldan gyi mtshams kyi bar du thig gdab par bya'o / /
de nas sgo dang sgo khyud dang rta babs kyi thig gdab par bya ste /
phyi'i dkyil 'khor gyi thig gdab pa'i cho ga'o / /
de ltar phyi'i dkyil 'khor legs par thig btab nas de'i dbus su dkyil 'khor gyi lte bar seng ldeng la sogs pa'i rdo rje phur bu la sngar bshad pa'i phur bu'i sngags brgya rtsa brgyad bzlas la hUM zlos shing rdo rjes brdung bar bya'o / /
phur bu des tshon sna lnga'i srad bu bltabs te btags la des dbang ldan gyi phyogs nas brtsams te g.yas nas bskor zhing cha nyi shu'i tshad kyis thig gdab la thams cad kyi nang du rdo rje 'bar ba'i dkyil 'khor gyi thig gdab par bya'o / /
de'i nyis 'gyur gyis dngos po 'bar ba'i 'khor los yongs su bskor ba'i nang du thig gdab bo / /
de'i nyis 'gyur gyis ni gnyis pa'o / /
de'i bzhi 'gyur gyis ni gsum pa'o / /
de'i lnga 'gyur gyis ni bzhi pa'o / /
de'i drug 'gyur gyis ni lnga pa'o / /
de'i bdun 'gyur gyis ni drug pa'o / /
de'i brgyad 'gyur gyis ni bdun pa'o / /
thig gis bar du chod par thig gdab par bya'o / /
de nas rdo rje'i thig dang dkyil 'khor gyi ka ba brgyad thig gis legs par thig btab la /
phyi'i dkyil 'khor gyi nang gi mtshams las me'i phyogs nas brtsams te ming po gsum dang sring mo bzhi dang /
glu dang sdug bsngal gdon pa'i dkyil 'khor gyi thig gdab par bya'o / /
de nas khams gsum rnam par rgyal ba'i phyag rgya bcings la /
hUM bzhi zlos shing dkyil 'khor gyi lte bar gnas pa'i phur bu bton la /
rang gi rdo rje 'bar bar yid kyis gzhug par bya'o / /
de nas phur bu'i khung bu phye ma lngas bkang la mnyam par bya'o / /
de nas hi zhes bya ba mig g.yon dang g.yas su nyi ma dang zla ba bskyed de khro bo'i lta bas kun du bltas shing sgo rnams dbye'o / /
da ni lung las bshad pa'i thig gi mtshan nyid brjod par bya ste /
de nas srad bu nyis 'gyur du / /
byas pas thig ni gdab par bya'o / /
nam mkha' kun dang cha mnyam pas / /
tshad ni tshad med pa nyid yin / /
gru bzhi pa la sgo bzhi pa / /
rta babs bzhis ni rnam par brgyan / /
kha khyer gyis ni yongs bskor cing / /
mtshams su lha mos rnam sad byas / /
dkyil 'khor gyi ni grwa rnams dang / /
sgo dang sgo khyud mtshams rnams su / /
zla ba phyed pa la gnas pa'i / /
rdo rje rin chen gyis mdzes byas / /
mi mnyam med par zur bzhi ste / /
dran dang dbang po sgo bzhi yin / /
bsam gtan gyis ni rta babs te / /
ting nge 'dzin rnams khyams su bshad / /
khyams der gnas pa'i rdo rje bdag /
gzungs rnams lha mos mchod pa yin / /
bsam pa thams cad rdzogs mdzad pas / /
rgyan rnams kun gyis rnam par mdzes / /
dam chos mchog gi yan lag kun / /
gdul byas bskyod pa sna tshogs mchog /
rlung gis bskyod pa sna tshogs mchog /
ba dan dril bu sgra sgrogs yin / /
me long ye shes rtag me tog /
byang chub yan lag me tog phreng / /
dra ba me long me long che / /
me tog phreng ba'i rgyan gyis bskor / /
kun du mi zad bde ba ni / /
bde ba chen po zhes bshad do / /
de ltar dkyil 'khor thig btab nas / /
rin chen sna tshogs phye ma'am / /
khams sna tshogs kyi phye ma 'am / /
nas dang 'bras kyi phye ma'am / /
de bzhin nyungs kar phye ma ni / /
rgya skyegs yung dang sngo dang ljang / /
tshon sna bzhi yis btsos gyur cing / /
dri zhim phye ma dang bsres la / /
srad bu de rnams dgang bar bya / /
rin chen phye mas rgyal srid thob / /
khams kyi phye ma gser mang rnyed / /
'bru yi phye mas 'bru mang skyed / /
nyungs kar gyis ni don nges 'grub / /
de la phyi yi dkyil 'khor ni /
tshon dmar po dang /
ljang gu dang /
sngon po dang /
ser po dang /
dkar pos ri mo lnga bya'o / /
ri mo bdun la ni kha dog ser po'i ri mo gcig gis 'bar ba'i 'khor lo byas te /
'bar ba'i 'khor lo ji skad bshad / /
lcags kyi 'khor lo dam pa yin / /
zhes gsungs pa yin no / /
lhag ma go bar zad do / /
tshon mngon par sbyang ba ni sngar bshad pa las gzung ngo / /
tshon rtsi lnga dang po dgye ba dang /
dang po'i rdo rje dang /
hUM gis brtsam par byas te /
phyis ni ci bder bya'o / /
de nas hi zlos shing 'khor lo 'bar ba'i lte ba'i phyogs su sna tshogs pad+ma'i gdan la rdo rje me ltar 'bar ba'i sku gzugs lugs ma'am /
brkos pa'am /
bris pa bzhugs su gsol ba'am /
nam mkha'i phyogs las phab ste /
sku'i gzugs brnyan dang gcig tu bya'o / /
hi hUM zhes zlos shing mdun du 'dod chags rdo rje ma'i gnas su rdo rje mtshon cha 'dzin ma /
g.yas logs su kI li kI la'i gnas su mthu chen 'dzin ma /
de'i rgyab tu rdo rje dran ma'i gnas su mdzod 'dzin ma /
g.yon du rdo rje 'dod pa'i dbang phyug ma'i gnas su thod pa'i zhags pa 'dzin ma /
me'i mtshams su mda' 'dzin ma /
bden bral du kha T+wAM ga 'dzin ma /
rlung gi mtshams su 'khor lo 'dzin ma /
dbang ldan gyi mtshams su ba dan sna tshogs 'dzin ma dgod par bya'o / /
de nas 'di rnams kyi snying po bshad par bya ste /
hUM badzra pra ha ra ni maT /
hUM badzra shU la gri bin+d+ha maT /
oM badzra kro she ts+tshin+da maT /
oM badzra a ma la pad+me maT /
hUM badzra gu h+ya sid+d+h+ya ba ra ma yo gI shwa ri hrIHhUM badzra tsaN+De shwa ri kha T+wAM gi /
ma hA badzra ka pA li mA la ma ku Te /
ru lu ru lu le hi /
hUM badzra na ra ya ni badzri /
hUM ma hA badzra pa tA kedz+dzi /
de ltar rdo rje 'bar ba'i 'khor lor lha rnams bkod pa byas nas de nas rdo rje shugs kyis byung la /
'bar ba'i 'khor lo rim pas bskor ba dang po'i thig gi nang du rdo rje gtsug tor ma /
oM traM ban+d+ha haM zhes zlos shing bzhi po shar phyogs nas brtsams te gral rim pa bzhin du bri bar gzhag par bya'o / /
de nas rdo rje hUM mdzad sprul pa'i khro bo bzhis /
oM sarba badzra a d+hi pa ti s+t+waM a b+hi Shiny+tsA mi b+hur b+hu ba swaHzhes bya ba dang /
de nas oM suM b+ha ni d+ha ti badzre na ts+tshin+da ti ha na ti da ha ti pa tsa ti b+hi ri b+hi ri swA hA /
zhes bya ba rig pa'i mchog zhal nas byin pa'o / /
na mo badzra pA Ni s+ya oM Tak+ki hUM dzaHzhes bya bas khro bo 'dod pa /
ho badzra pA Ni hUM phaT ces bya bas gshin rje gshed /
ka ni d+hu ni sa hUM phaT ces pas khro bo ka ni /
he ma hA aM ku she ho b+ha ga bA na badzra hUM dzaH zhes khro bo rdo rje lcags kyu /
oM badzra pA sha hrIHzhes bya bas rdo rje zhags pa /
he badzra kI li kI la /
dzaHhUM baM hoHsa ma ya s+t+waM zhes bya bas khro bo rdo rje kI li kI la /
he badzra a na ya sarba badzra a d+hi pa ti s+t+waM ma hA pa ra me shwa ra la g+hu la g+hu b+ha ga bAn /
badzra a kro ma hA sarba bi dza ya kro d+ha ha ra hUM phaT /
ces bya bas khro bo bsnyems pa /
oM badzra mi tra te na su kha te na a b+h+yan+ta ra te na /
u pa tiSh+Tha dr-i D+ho me b+ha wa /
A ha ro me b+ha wa haM /
a pra ti ha t+yo me b+ha wa /
sha shwa twa me b+ha wa haM /
sarba tsit+ta shre yo me ku ru sid+d+h+ya ha ha hi zhes bya bas khro bo rdo rje bsdams pa /
oM ru ta ru ta hUM phaT ces bya bas khro bo rdo rje khu tshur /
oM badzra lo ke shwa ra a na hi ni d+hi ni pa ra me shwa ra la g+hu la g+hu b+ha ga bAn badzra kra ma sarba bi dza ye kr-i Da ta oM ha ra ha ra hUM phaT ces bya bas khro bo rdo rje snyems ma /
oM badzra mi tra te na su kha te na a b+h+yan+ta ra te na /
u pa tiSh+Tha re twa sa twa sho d+ha ya /
b+ha ga bAn badzra su d+ha ya sarba ma hA sa twa hUM phaT ces bya bas rdo rje sde /
badzra ho badzra ban+d+ha ra sarba karmA d+hi pa te ma hA badzra d+ha ri pri ya sarba duSh+TA na pra duSh+TA na ha na ts+tshin+da s+pho Ta ya marma ni pra ha ra pra ha ra sma ra sma ra ya thA ta thA trai lo kya bi dza ye tsin taM pu ta d+h+yA na badzra d+ha ra ma d+he na /
A be sha ya sarba lA lA lA lA li la ya ma na /
ha ha ha hA ma ma sa twa sa ma ya ma nu pA la ya hUM phaT ces bya bas rdo rje gtsug 'phyang ngo / /
oM na maHsarba ta thA ga te b+h+yaHswA hA zhes bya bas ni rdo rje phyag 'tshal lo / /
oM badzra muts+tsha ya pra muts+tsha ya a bi sha sa ma yo tse na tsa me hUM phaT ces bya ba ni rdo rje rkang gdub bo / /
oM ku ru ku ru su ru su ru tiSh+Tha tiSh+Tha ban+d+ha ban+d+ha ma hA ba la sa ma ya ma nu sma ra ha na ha na phaT ces bya bas ni rdo rje sgeg mo'o / /
oM badzra a kra ma a kra ma sarba hUM phaT ces bya bas ni rdo rje rnon po'o / /
oM hUM hu lu hu lu ma no dza ba shI g+h+raM A gats+tsha ya A gats+tsha ya /
sarba ku ru sarba ta thA ga ta sa t+ya ma nu pA la ya a ni yaM swa a ni ya badzra sa ma ya sa twa ya hUM hu lu hu lu zhes bya ba ni rdo rje shugs kyi bri ba'am dgod par bya'o / /
de ltar srad bu dang po'i nang du rdo rje phyag rgya'i dbang po rnams bkod nas gnyis par sngags kyi phreng ba rnams sa ma ya zhes bya ba 'dis bri bar bya'o / /
de rnams kyi g.yon logs su rdo rje glu ma'i gzugs can gyi lha mo pi wang len pa la brtson pa /
oM badzra be ti be te swA hA zhes bya ba'i snying po 'dis dgod par bya'o / /
yang rdo rje mgon po btsun mo dang bcas pa rnams bri bar bya'o / /
badzra a ma ra oM ra ta hUM na ma zhes bya ba ni rdo rje mgon po rnams kyi snying po'o / /
oM badzra a te pa ti ya hi zhes bya ba ni de rnams kyi btsun mo rnams kyi'o / /
de ltar gnyis pa sngags kyi lha rnams bris nas gsum par rdo rje rgyal po rdo rje lha mos bskor ba rnams bri bar bya'o / /
badzra ba pa zhes bya ba ni rdo rje rgyal po rnams kyi snying po'o / /
oM badzra a ti /
de ba de he zhes bya ba ni rdo rje lha mo rnams kyi'o / /
de ltar srad bu gsum pa'i nang du rdo rje rgyal po rnams rdo rje lha mo rnams kyis bskor bar bri bar bya'o / /
bzhi pa rdo rje rnam par 'joms pa chen po ste sgeg mo dang /
bzhad ma dang /
glu ma dang /
gar ma dang /
tshogs kyi dbang phyug rdo rje rol mo rnams brdung ba la brtson pa rnams kyang bri bar bya'o / /
de rnams kyi snying po yi ge hUM yin no / /
lnga par ni rgyal phran rnams dang sgor sgo ba rnams dang /
tshogs dang khro bo rnams bri bar bya'o / /
badzra b+ha b+ha zhes bya ba ni rgyal phran rnams kyi snying po'o / /
badzra be+e tra d+ha ra zhes bya ba ni sgo ba rnams kyi'o / /
oM badzra sha sa ya hUM phaT ces bya ba ni tshogs rnams kyi'o / /
badzra hUM zhes bya ba ni khro bo rnams kyi'o / /
drug pa ni rdo rje pho nya gtum po dang /
gnod sbyin dang /
srin po dang /
mngag gzhug rnams bri bar bya'o / /
oM badzra a ma hi a na ya sarba dza zhes bya ba ni rdo rje pho nya rnams kyi snying po'o / /
oM badzra yak+Sha hUM a zhes bya ba ni rdo rje gnod sbyin rnams kyi'o / /
badzra rAk+Sha sa rak+Sha maM phaT ces bya ba ni srin po rnams kyi'o / /
he badzra kr-i ta ces bya ba ni mngag gzhug pa rnams kyi snying po'o / /
de nas srad bu bdun pa'i nang du btul bar gyur pa'i gtum po chen po drag po la sogs pa dbang phyug dam par rdo rje gtsug tor la sogs pa dang bcas pa bri bar bya'o / /
de la rdo rje gtsug tor gyis tshar gcad pa drag po la sogs pa nas chu lha'i bar du bri bar bya'o / /
rdo rje smin mtshams kyis ni zil gyis gnon to / /
rig pa mchog gis ni dam tshig gi sun 'byin te / /
snying pos ni nges par gnon to / /
'phags pa gshin rje gshed kyis ni bskyed do / /
khro bo ka nis ni rmongs par byas so / /
rdo rje lcags kyus ni bkug /
rdo rje zhags pas ni bcings /
kI li kI las ni btsir /
rdo rje bsnyems pas ni chad pas bcad /
rdo rje bsdams pas ni rgyas btab /
rdo rje khu tshur gyis ni brgyal bar byas /
rdo rje sdes ni brtul /
gtsug 'phyang gis ni bcom /
rdo rje pus mos ni mdud par byas /
rdo rje rkang gdub kyis rgyal /
rdo rje sgrog gis ni bcings /
rdo rje 'khor los ni smra bar byed /
rdo rje rkang pas ni mnyes /
phyag rgya rig pa'i [(]ltag [,]lhag [)]pa'i lhas / /
rgyas gdab pa dang 'bebs pa nyid / /
rdo rje mgon po lha mor bcas / /
btul ba dang ni brdeg pa yis / /
rdo rje rgyal po lha mor bcas / /
btul dang snun par byed pa dang / /
rgyal phran gyis ni mngon par bcom / /
sgo ba rnams kyis g.yul du bcom / /
mi bzad tshogs kyis rjes su btul / /
rdo rje khro bos rnam par brlag /
pho nya pho nya mo yis bkug /
rdo rje gnod sbyin srin po dang / /
mngag gzhug pa yis gsod dang zad / /
skrag par byas dang zos pa yin / /
las rnams kun la rdo rje yi / /
rnal 'byor phra men ma rnams kyis / /
yid kyis rgyas btab rmongs byas btul / /
phyag rgya rigs lhag lha rnams kyis / /
kun du brdegs na bza' bar byed / /
de la phyag rgya'i rigs pa'i lhag pa'i lha rnams kyi sngags brjod par bya'o / /
b+he d+hi te zhes bya ba ni rdo rje rnal 'byor gyi phra men ma rnams kyi snying po'o / /
oM badzra a pa ra tsi ti ru Ta ma Ta pho nya mo rnams kyi snying po'o / /
rdo rje kha T+wAM ga'i tshogs chen mos kyang drag po nas chu lha'i mthar thug pa'i bar du chung ma dang bcas pa nyal ba'i tshul du byas pa bri bar bya'o / /
rdo rje mdung gis ni skrag par byas /
rdo rje ral gris ni bcad /
rdo rje zhags pas ni drangs /
rdo rje dbyug pas ni bcag /
rdo rje mdung gis ni phug /
rdo rje mdas ni nges par rgyal bar byed /
rdo rje kha T+wAM gas ni bcom par byas /
rdo rje 'khor los ni dngos grub kyi mchog bsgrub po / /
ru lu ru lu zhes bya ba ni rdo rje kha T+wAM ga'i tshogs kyi snying po'o / /
oM hriHphaT ces bya ba ni rdo rje mdung gi tshogs kyi'o / /
oM ts+tshin+da badzra zhes bya ba ni rdo rje zhags pa'i tshogs kyi'o / /
badzra hUM baM zhes bya ba ni rdo rje dbyug pa'i tshogs kyi'o / /
b+hin+da badzra zhes bya ba ni rdo rje mdung gi tshogs kyi'o / /
badzra ba na zhes bya ba ni rdo rje gzhu'i tshogs kyi'o / /
badzra pra brta ka zhes bya ba ni rdo rje 'khor lo'i tshogs kyi snying po'o / /
yid la 'dod pa'i cho ga'i sbyor bas las 'di dag thams cad rab tu sgrub par byed par 'gyur ro / /
de nas phyi'i dkyil 'khor gyi lha'i snam bu'i me'i mtshams su khro bo'i sgeg mo'o / /
bden bral du bzhad ma'o / /
rlung gi mtshams su glu ma /
dbang ldan gyi mtshams su gar ma /
shar phyogs kyi sgo'i dbus su rdo rje lcags kyu ma khro bo dang bcas pa /
lho sgor rdo rje zhags pa ma /
nub tu rdo rje lcags sgrog ma /
byang gi sgo'i dbus su rdo rje dril bu ma /
rdo rje sems dpa'i dkyil 'khor chen po bshad pa'i snying pos bri bar bya'o / /
yang phyi'i dkyil 'khor gyi lha'i snam bu dang nye ba'i nang gi gnas kyi me'i mtshams su ming po gsum gyi dkyil 'khor /
bden bral gyi mtshams su sring mo bzhi'i dkyil 'khor /
rlung gi mtshams su klu'i dkyil 'khor dang /
dbang ldan gyi mtshams su sdug bsngal gdon pa'i dkyil 'khor 'og nas bshad pa'i cho gas bri bar bya'o / /
de la rdo rje me ltar 'bar ba sku mdog sngo ba /
zhal khro ba dang bcas pas bzhad pa /
mche ba cung zad gtsigs pa /
g.yon pa'i rdo rje khu tshur khro bo'i dril bu dang bcas pas bsnyems pa'i tshul gyis 'chang ba /
phyag g.yas pas khro bo'i rdo rje blangs te dregs pas gsor bar brtson pa /
sems dpa'i skyil mo krung gis bzhugs pa 'bar ba'i phreng ba can 'od zer 'bar ba kun du 'khrug pa /
sangs rgyas lnga'i rdo rje phreng ba'i cod pan gyis dbang bskur ba /
khro gnyer dang bcas shing khro bo rdo rje blta bas gzigs pa'o / /
sgeg mo dang rdo rje lcags kyu ma sku mdog dkar mo rdo rje mtshon cha dang mda' bsnams pa /
bzhad ma dang zhags pa ma sku mdog dkar po /
mdung chen po bsnams pa dang /
kha T+wAM ga bsnams pa glu ma dang lcags sgrog ma sku mdog dkar ljang ral gri bsnams pa /
gar ma dang dril bu ma sku mdog gser btso ma'i mdog can zhags pa bsnams pa dang /
ba dan sna tshogs bsnams pa'o / /
'di dag thams cad kyang pad+ma'i gdan la sems dpa'i skyil mo krung gis bzhugs pa /
mche ba cung zad gtsigs pa /
khro ba dang bcas pas bzhad pa'i zhal ras can /
khro gnyer dang bcas pa'i khro bo rdo rje lta ba dang ldan pa /
'od zer gyi phreng ba 'bar ba kun du 'khrug pas kyang sangs rgyas lnga'i rdo rje phreng ba'i cod pan gyis dbang bskur ba'o / /
gang du khyad par gyi tshig med pa der rdo rje mtshon cha 'dzin ma phyag g.yas kyis rdo rje rtse lnga pa gsor ba la brtson pa /
phyag g.yon pas gdan la bsnyems pas bzhugs pa'o / /
mdung chen 'dzin ma phyag g.yas kyis rtse gsum bsnams pa /
phyag g.yon gyis gdan la bsnyems pa'o / /
ral gri 'dzin ma phyag g.yas kyis rdo rje khu tshur gyis ral gri bsnams pa /
g.yon pa'i khro bo'i khu tshur rang gi thugs kar 'jog pa'i sdigs mdzub mdzad pa zhags pa 'dzin ma g.yas rdo rje khu tshur gyis zhags pa /
phyag g.yon gyis thod pa bsnams pa'o / /
mda' 'dzin ma phyag g.yon gyis rdo rje gzhu bsnams pa'o / /
g.yas kyis mda' dang bcas pa'i gzhu rgyud bzung nas mda' 'phen pa /
kha T+wAM ga 'dzin pa /
thod pa'i phreng ba'i cod pan sangs rgyas kyi gtsug gi nor bus brgyan pas phyag g.yas kyis rdo rje rtse lnga 'bar ba rtse mor btags pa'i kha T+wAM ga bsnams pa /
phyag g.yon gyis gdan la bsnyems nas bzhugs pa'o / /
'khor lo 'dzin ma phyag g.yas kyi gung mos rdo rje 'khor lo rtsibs brgyad pa bstod pa'i tshul du bsnams pa /
phyag g.yon gyis gdan la bsnyems pa /
ba dan sna tshogs 'dzin ma /
phyag g.yas kyis dril bu 'dab ma sna tshogs can btags pa g.yon rdo rje khu tshur dril bu dang bcas pa dkur bstan te bsnyems par bzhugs pa'o / /
sgeg mo la sogs pa rdo rje sems dpa'i dkyil 'khor chen po'i tshul las 'dir khro bo dang bcas pas bzhugs pa'o / /
rdo rje gtsug tor la sogs pa rnams kyi ni rdo rje khu tshur gnyis las byung ba'i phyag rgya chen po'o / /
de la rdo rje gtsug tor bzhi ni sku mdog sngo ba g.yas pa'i khu tshur gyis rdo rje gtsug tor bsnams pa /
g.yon pa'i khu tshur gyis sdigs mdzub byed pa la brtson pa'o / /
rdo rje smin mtshams rigs pa'i rgyal po bzhi ni sku mdog dkar po phyag g.yas pas mdzod spu dkar po bsdams pa /
g.yon pa'i khu tshur gyi mdzub mos sdigs mdzub byed pa la brtson pa'o / /
rig pa mchog sku mdog sngo ba chos kyi hUM mdzad kyi tshul can g.yas pa'i khu tshur gyis rdo rje pad+ma bsnams pa /
g.yon pa'i rdo rje khu tshur gyis sdigs mdzub byed pa la brtson pa /
khro bo Tak+ki sku mdog sngo ba /
khu tshur gnyis rdo rje mda' 'phen zhing bzhugs pa'o / /
gshin rje gshed sku mdog nag po g.yon pa'i mdzub mos sdigs mdzub mdzad cing g.yas pa'i khu tshur gyis ral gri bsnams nas gdug pa thams cad rnam par dkrugs pa'o / /
khro bo ka ni sku mdog dmar ba g.yas kyi khu tshur gyis ral gri bsnams pa /
g.yon pa'i mdzub mos sdigs mdzub mdzad pa'o / /
rdo rje lcags kyu mdog sngo ba /
g.yas pa'i khu tshur gyis rdo rje lcags kyu bsnams pa /
g.yon pa'i khu tshur gyi mdzub mos de bzhin du sdigs mdzub mdzad pa /
rdo rje zhags pa sku mdog ser po g.yas pa'i khu tshur gyis zhags pa bsnams pa /
g.yon pa'i mdzub mos de bzhin du sdigs mdzub mdzad pa'o / /
rdo rje kI li kI la sku mdog ljang gu phyag gnyis khu tshur du byas pas rang gi thugs kar rdo rje rtse lnga pa 'khyud pa'i tshul gyis bzhugs pa'o / /
rdo rje bsnyems pa sku mdog sngo ba khu tshur gnyis kyis rdo rje gnyis bsnams te bsnyems tshul gnyis mdzad pas bzhugs shing dpung pa g.yon du 'dud pa'o / /
rdo rje bsdams pa sku mdog ser po g.yas pa'i khu tshur gyis rdo rje bsnams nas g.yon pa'i khu tshur gyis bsdigs par mdzad pa la brtson pa'o / /
rdo rje khu tshur sku mdog pad+ma ltar dmar skya g.yas pa'i rdo rje khu tshur gyis rdo rje dang bcas pa'i rdo rje khu tshur gyis dam tshig gi phyag rgya 'ching ba g.yon pa'i khu tshur gyis sdigs mdzub mdzad pa la brtson pa'o / /
rdo rje sde sku mdog dkar dmar g.yas pa'i khu tshur gyis rdo rje pad+ma bsnams pa /
g.yon pa'i khu tshur gyis de bzhin du sdigs mdzub mdzad pa'o / /
gtsug 'phyang sku mdog dmar po mda' dang gzhu bsnams pa rdo rje'i mda' 'phen pas gdug pa thams cad gsod pa'o / /
rdo rje phyag mtshan sku mdog sngo ba /
g.yas pa'i khu tshur gyis rdo rje bsdams pa /
g.yon pa'i khu tshur gyi mdzub mos gdug pa thams cad la yang dag par bsdigs te 'dud pa mdzad cing bzhugs pa'o / /
rdo rje rkang gdub sku mdog dmar po g.yas pa'i khu tshur gyis rdo rje rkang gdub bsnams pa /
g.yon pa'i khu tshur gyis gdug pa thams cad kun du bsdigs nas brgyal bar mdzad pa'o / /
rdo rje sgrog sku mdog dkar dmar g.yas dang g.yon gyi khu tshur gnyis kyis rdo rje lcags sgrog bsnams pas gdug pa thams cad bcing ba'i tshul gyis bzhugs pa'o / /
rdo rje rno ba sku mdog sngo ba g.yas pa'i rdo rje khu tshur gyi mdzub mos gdug pa thams cad rab tu bsdigs pa'o / /
rdo rje 'bebs pa g.yas pa'i rdo rje khu tshur gyis rdo rje bsnams nas gsor ba /
g.yon pa'i rdo rje khu tshur gyis gdug pa thams cad bsdigs shing bzhugs pa'o / /
'di dag thams cad kyang g.yon brkyang ba'i tshul gyis bzhugs pa /
'od zer 'bar ba kun du 'khrug pa /
mche ba cung zad gtsigs pa /
khro ba dang bcas pa bzhad pa'i zhal ras can /
khro gnyer dang bcas shing khro ba'i lta ba dang ldan pa'i sangs rgyas lnga dang /
rdo rje phreng bas dbang bskur ba dang ldan pa sna tshogs pa'i gdan la bzhugs pa'o / /
rim pa gnyis pa la sngags rnams ni g.yas kyi khu tshur gyis dam tshig gi 'ching ba g.yon gyis snga ma bzhin du sdigs mdzub la brtson pa rdo rje khu tshur gzugs can no / /
de rnams kyi lha mo ni rdo rje khu tshur gnyis kyis pi wang thogs te brdung ba dang /
rdo rje glu ma'i gzugs can du g.yon phyogs nyid la gnas pa'o / /
rdo rje mgon po ni byang chub sems dpa'i gzugs can g.yas pa'i khu tshur gyis rdo rje bzung ste stod de mchod pa dang g.yon pas gdan la bsnyems te gnas pa'o / /
de rnams kyi lha mo nyid kyang de'i gzugs 'chang ba nyid kyis g.yon logs na gnas pa'o / /
yang srad bu gsum par rdo rje rgyal po rnams ni rdo rje sems dpa'i phyag rgya'i tshul can gser gyi mdog 'dra ba /
lha mo bzhi'i dbus na gnas pa ste /
lha mo de rnams kyang de'i tshul 'dzin pa nyid do / /
yang srad bu bzhi par rdo rje chen po 'joms ma rnams ni sgeg pa dang /
bzhad pa dang /
glu len pa dang /
gar byed pa rdo rje'i rol mo chen po glu len pa'i tshogs rnams dang lhan cig gnas shing ji ltar mngon par 'dod pa'i grangs dang ldan par shes pa'o / /
yang srad bu lnga pa'i nang du rgyal phran rnams sngar bshad pa'i mtshan nyid dang ldan par shes par bya'o / /
sgo ba rnams ni mdog sngo ba /
g.yon pa'i rdo rje khu tshur dkur brten nas g.yas pas rdo rje dbyug pa 'dzin pa'o / /
rdo rje tshogs ni sku mdog sngo ba'o / /
g.yon pa'i mdzub mo sdigs mdzub byed par brtson pa /
g.yas pa'i rdo rje khu tshur gyis rdo rje thogs nas mdun du bsdu ba dang phyir 'gyed pa'i tshul gyis gnas pa'i khro bo rnams ni mdog sna tshogs pa g.yas pa'i khu tshur rdo rje dang bcas pas sdigs mdzub byed pa la brtson pa /
g.yon dkur brten par gnas pa'o / /
sgo ba la sogs pa 'di dag thams cad g.yon brkyang ba'i gnas pas gnas pa /
spyan dmar zhing 'jigs su rung ba /
'od zer 'bar ba kun du 'khrug pa /
khro gnyer dang bcas shing smin ma bsdus pa /
zhal gyi mche ba gtsigs pa'o / /
rim pa drug pa la pho nya rnams ni rdo rje khu tshur gnyis kyis rdo rje 'od ma'i lcug ma gnyis thogs pa'o / /
gnod sbyin rnams ni g.yon pa'i khu tshur gyi mdzub mos sdigs mdzub byed pa la brtson pa g.yas pa'i khu tshur gyis dril bu 'dzin pa'o / /
srin po rnams ni g.yon pa'i khu tshur gyi mdzub mos sdigs mdzub byed pa /
g.yas pa'i khu tshur gyis rdo rje mche ba thogs pa'o / /
mngag gzhug pa rnams ni g.yon pa'i khu tshur gyi mdzub mos sdigs mdzub byed pa /
g.yas ral gri 'dzin pa'o / /
rim pa bdun par ni dbang phyug chen po la sogs pa 'jig rten pa dgod do / /
'di dag thams cad kyang g.yon brkyang ba'i gnas pas 'dug la /
'od zer 'bar ba kun du 'khrug pa /
gdong la mche ba rnam par gtsigs pa /
dpral ba khro gnyer dang bcas shing bcum pa mig dmar la 'jigs su rung ba'o / /
rdo rje'i rigs thams cad kyang rdo rje phreng bas sangs rgyas lnga dang ldan pa'i cod pan gyis dbang bskur ba yin no / /
srin po la sogs pa ni kun du gdug pa'i gzugs can thod pa'i phreng ba cod pan yin par shes par bya'o / /
rdo rje phra man ma bzhi ni kha dog sna tshogs pa /
g.yas kyi khu tshur gyis rtse gsum pa kha T+wAM ga dang dbyug pa dang /
ba dan thogs pa /
g.yon gyis thod pa thogs shing gar byed pa'i tshul gyis gnas par shes par bya'o / /
de ltar dkyil 'khor bris nas phyi dro'i tshe dgongs ka'i dus su rdo rje hUM mdzad kyi sbyor bas rdo rje rigs kyi dam tshig gi phyag rgyas khro bo ti ran+ti ri bcings la /
de nyid kyis me tog gi phreng ba blangs te hUM bzhi zlos shing /
rdo rje shugs kyis 'jug par bya'o / /
de ltar lhag pa dang ma tshang ba'i nyes pa zhi bar bya ba'i phyir rdo rje dril bu dkrol zhing dkyil 'khor bskor ba lan bdun bya'o / /
de nas bzhugs la dkyil 'khor ma tshang ba ni bkang bar bya'o / /
lhag pa ni bsal bar bya'o / /
de nas me tog de yi ge hUM gis bcom ldan 'das la phul la de nyid zlos shing gar byas la rang gi mgo la bcing bar bya'o / /
de nas dbus su gnas gyur nas / /
rdo rje slob dpon mnyam par gzhag /
rdo rje sgo rnams bzhi po ni / /
yid kyis dbye ba nyid du bya / /
oM badzra d+ha rod+g+ha Ta sa ma ya pra be sha ya hUM zhes bya ba phyag rgya dang bcas par bya'o / /
de nas 'di'i phyag rgya bshad par bya ste /
rdo rje mdzub mo yang dag sbyar / /
bkan te rab tu bsdams nas su / /
rab tu khros nas dbye ba ni / /
sgo dbye ba yi mchog yin no / /
de nas rdo rje me ltar 'bar ba'i nga rgyal gyis bsdu ba byas la mtshan brgya rtsa brgyad pas bstod par bya'o / /
de nas rdo rje me ltar 'bar ba'i mdun du sems dpa'i skyil mo krung gis 'dug la rdo rje dril bu dang bcas pa'i rdo rje me ltar 'bar ba'i lcags kyu chen pos bcom ldan 'das 'khor dang bcas pa'i sngags kyis dkyil 'khor du gzhug par bya'o / /
oM badzra dz+wa la a na lArka sa hi dza sarba badzra ku la ni pra be sha ya hUM sarba mu dra ga daM ban+d+ha na traT /
sarba sa ma ya sa ta ya phaT /
sarba duSh+TA na ha na pa tsa b+hasmiM ku ru ma hA kro d+ha ag+ni badzra ni hUM phaT /
a a a a /
de nas rdo rje gnod sbyin gyis bgegs bsal ba la sogs pa byas la /
rdo rje khu tshur gyis sgo rnams bcad de /
rdo rje srung bas bsrung ba thams cad yang dag par bsrungs nas hUM gis bcom ldan 'das 'khor dang bcas pa la mchod yon phul la rdo rje me ltar 'bar ba la sogs pa rang gi dam tshig gi phyag rgya rnams rim pa 'dis bsgrub par bya'o / /
rdo rje me ltar 'bar ba dam tshig gi phyag rgya bcings nas 'di skad ces brjod par bya'o / /
oM hUM dr-i sh+ya sa ma ya s+t+waM hi sa ma ya staM a haM dzaHhUM baM hoHtaM hi /
de bzhin du badzra g+hat+Te ho dr-i sh+ya sa ma ya s+t+waM a haM dzaHhUMHbadzra g+haN+Te hoH zhes bya ba'i bar du rdo rje dril bu'i dam tshig gi phyag rgya bcings nas sngags brjod pa rdo rje dril bu bsgrub par bya'o / /
de nas chos dang las dang phyag rgya chen po thams cad kyis rgyas btab la sangs rgyas lnga'i cod pan gyis phyag rgya dang rdo rje phreng ba'i dbang bskur ba'i phyag rgyas bcom ldan 'das 'khor dang bcas pa dbang bskur te phyag byas pa rim pa 'dis mchod pa thams cad kyis yang dag par mchod par bya'o / /
dang por re zhig ji skad bshad pa'i mtshan nyid dang ldan pa'i bum pa la rdo rje mtshon cha ma la sogs pa dam tshig gi phyag rgyas yongs su bzung ba'i me tog gi lcug ma la de rnams kyi sngags lan brgya rtsa brgyad bzlas la dkyil 'khor gyi phyi rol kun du gzhag par bya'o / /
de bzhin du bum pa gang ba la yang bcom ldan 'das kyi bum pa dang /
rdo rje gnod sbyin dang rdo rje me dang rdo rje me ltar 'bar ba de bzhin du bzlas la yang oM ma hA su kha badzra mo g+ha sa ma yo da ka sid+d+ha a b+hi Shiny+tsa sarba su kha so ma na sa s+yi na /
a dad ku ru dzaH hUM baM hoH a zhes bya ba dam tshig gi phyag rgya de nyid lan nyi shu rtsa brgyad bzlas la rdo rje me ltar 'bar ba'i mdun du gzhag par bya'o / /
yang gnyis pa yi ge hUM brgya rtsa brgyad bzlas la dang po 'jug pa'i sgor bltas pas phyi rol gyi dkyil 'khor du gzhag par bya'o / /
ras zung 'bum mam khri'am stong ngam brgya 'am re re zhing zung re re 'am /
thams cad la zung gcig dang bla re dang gdugs dang rgyal mtshan dang ba dan sna tshogs pa rdo rje rin chen dang oM hUM gnyis yongs su bzlas te dbul bar bya'o / /
me tog gi shing brgya'am shing bzhi 'am /
me tog thams cad me tog gi rig pas dbul ba dang /
de bzhin du dri'i rig pas dri thams cad /
bdug spos kyi rig pas bdug spos thams cad /
oM a kA ro mu khaM sarba d+harmA NAM Ad+ya nut+pan+na twAd ces bya ba bzlas pa'i kha zas thams cad dang /
mar me'i rig pa bzlas pas mar me 'bum bcom ldan 'das 'khor dang bcas pa la dbul bar bya'o / /
yang na badzra s+pha ra Na khaM zhes bya ba mchod pa'i sngags mngon par bzlas la pi wang la sogs pa rol mo'i phyag rgya dang /
hUM zlos shing dbul bar bya'o / /
mchod pa lhag ma rnams ni sngar bshad pa las shes par bya'o / /
de nas khro bo mtshon cha ma la sogs pa phyag rgya'i mchod pa bcu gnyis khro bo'i khu tshur las phyung bas bcom ldan 'das 'khor dang bcas pa yang dag par mchod de /
yid kyis mchod pa yang snga ma bzhin du byas la phyag bzhi bya'o / /
de nas phyi rol du gtor ma sbyin no / /
de nas rdo rje gnod sbyin dang rdo rje me dang mar gyi sbyin sreg snga ma bzhin du byas la /
thab kyi dbus su rdo rje me ltar 'bar ba'i dkyil 'khor gyi sbyor ba yid kyis bkod la yi ge hUM gis mar gyi sbyin sreg brgya rtsa brgyad dbul bar bya'o / /
de nas rdo rje mtshon cha 'dzin ma la sogs pa'i snying pos sbyin sreg lan bdun bya'o / /
de nas me tog dor la dkyil 'khor de hUM zlos shing bri ba'i dkyil 'khor dang gcig tu bya'o / /
de nas phyag 'tshal ba sngon du 'gro bas sdom pa bzung la /
oM sarba ta thA ga ta ma hA bo d+hi tsit+ta ut+pA da yA mi zhes bya ba la sogs pa de bzhin du byang chub tu sems chen po bskyed pa byas la su ra ta s+t+waM ho badzra sid+d+hi ya thA su khaM zhes bya bas de bzhin du rang gi snying gar rdo rje bskyed la shar sgor bltas nas phyi rol na gnas pa'i bum pa'i chus bdag nyid dbang bskur la hUM dang rdo rje hUM mdzad kyi phyag rgya bcings la de nyid kyis me tog gi phreng ba blangs te badzra badzra karma mu ka ra ya na maH shri badzra rA ga sa ma ya na maHkha T+wAM ga badzra pra la pra ra na maHshrI badzra gan+d+ha tsa la ya na maHzhes brjod de dkyil 'khor du zhugs la rdo rje lcags kyu ma'i snying po yang brjod cing rdo rje lcags kyu mas bdag nyid bkug par bsam par bya'o / /
yang lho sgo nas rdo rje zhags pa ma'i snying po yang zlos shing de bzhin du zhugs la rdo rje zhags pa mas bdag nyid bcug par gyur par bsam par bya'o / /
de nas nub sgo nas rdo rje lcags sgrog ma'i snying po zlos shing de bzhin du zhugs la rdo rje lcags sgrog mas bdag nyid bcing bar bsam mo / /
yang byang sgo nas rdo rje dril bu ma'i snying po zlos shing de bzhin du zhugs la rdo rje dril bu mas bdag nyid dbang du byas par bsam par bya'o / /
yang de bzhin du shar phyogs kyi sgo nas zhugs la de nas 'di skad ces brjod par bya'o / /
ma hA su ra ta su tri d+ha su to Sho me su su kho badzra sa twa ad+ya si d+h+ya mAM /
de nas khros pas rdo rje gsor zhing khro gnyer dang bcas pas bya'o / /
de bzhin khro bos gdul bya la / /
rdo rje bsnyems pa 'chang 'gyur nas / /
rdo rje hUM mdzad sdigs mdzub ni / /
yi ge hUM gis rab tu sbyar / /
rdo rje 'chang chen dgyes gyur cig /
gdug pa gdul bas rab tu dgyes / /
de nas dkyil 'khor bskor ba lan gsum byas la /
bcom ldan 'das kyi mdun du 'dug ste de kho na nyid lan cig brjod par bya'o / /
'dod chags chen po bde ba che / /
rdo rje chen po nor che ba / /
ye shes chen po las che ba / /
rdo rje sems sogs ding grub mdzod / /
yang 'di skad ces brjod do / /
dzaHhUM baM hoHpra sid+d+hi mAM /
de nas rdo rje'i chu 'thungs la g.yon pa khro bo'i khu tshur gyis sems ma'i rdo rje phye la hUM a zhes lan brgya zlos shing bdag nyid la dbab par bya'o / /
de nas hUM gis me tog dor bar bya'o / /
de nas hUM de nyid kyis blangs la rang gi mgo la bcing bar bya'o / /
de nas yi ge hUM zlos shing gdong g.yogs bcings pa las bkrol la hUM zhes brjod de /
mig gnyis su rdo rje bkod la /
he badzra pA sh+ya zhes bya bas dkyil 'khor blta bar bya'o / /
de nas tiSh+Tha badzra zhes bya ba la sogs pas 'jug pa'i phyag rgya rang gi snying gar dgrol bar bya'o / /
de nas rdo rje thal mo bskor te shis pa brjod pa'i tshul du snying gar bzhag la mtshan brgya rtsa brgyad pas bcom ldan 'das 'khor dang bcas pa bstod nas de nas 'dod chags rdo rje ma la sogs pa mchod pa bzhi'i khro bo dang bcas pa dang glu dang gar rol mo'i mchod pas kyang bcom ldan 'das 'khor dang bcas pa yang dag par mchod la /
phyi'i dkyil 'khor gyi nang du sna tshogs pad+ma shar sgor bltas pa bris nas rdo rje me ltar 'bar ba'i phyag rgya chen po pad+ma der 'dug la mchod yon blangs te dri dang me tog la sogs pas bdag nyid mchod la /
khro bo'i khu tshur gyis rnam par rgyal ba'i bum pa las chu blangs la /
hUM oM badzra a b+hi Shiny+tsa zhes brjod cing des bdag nyid dbang bskur bar bya zhing chu de btung bar yang bya'o / /
de nas sangs rgyas lnga'i dbang bskur ba'i phyag rgya dang rdo rje phreng ba'i dbang bskur la phyi rol gyi sangs rgyas lnga'i cod pan dang rdo rje phreng ba'i dbang bskur bar bya'o / /
de nas yi ge gnyis kyi cho gas go bgos la rdo rje thal mos bcom ldan 'das la phyag byas nas rdo rje dang bdag po dang ming gi dbang bskur ba bcom ldan 'das las blang bar bya'o / /
de nas dngos grub kyi rdo rje brtul zhugs blangs la mchod pa rnam pa lnga dang rdo rje mtshon cha ma la sogs pa'i phyag rgya'i mchod pa bcu gnyis kyis bdag nyid la mchod de /
de kho na nyid dang chos dang dril bu dang /
dam tshig bzung la tshigs su bcad pa lngas rjes su gnang ba dang gzengs bstod pa dang lung bstan pa thob pa dang rang gi snying po dang phyag rgya bzhi'i ye shes bcom ldan 'das la phyag byas la de las de dag mnos nas yang bdag byin gyis brlabs pa dang /
'di ltar mngon par 'dod pa'i bzlas brjod byas nas /
bcom ldan 'das la me tog la sogs pas yang dag par mchod de phyir dbyung bar bya'o / /
slob dpon las kyi cho ga rgyas pa rdzogs so // //
de nas slob ma 'jug pa la sogs pa'i cho ga rgyas pa bshad de /
rdo rje mchod yon bskor bcings la / /
bsam pa g.yos par gyur pa yis / /
mgo bo legs par btud gyur pas / /
dngos grub thams cad rab grub byed / /
zhugs nas dkyil 'khor bskor nas ni / /
lan gsum byas te 'di skad brjod / /
'dod chags chen po bde ba che / /
'gro ba kun kyang 'grub par mdzod / /
de nas dus kyi mchod pa yis / /
bde ba chen po yang dag mchod / /
de bzhin rdo rje'i dbang bskur la / /
slob ma blangs te 'jug par bya / /
de la slob ma bslab pa'i gzhi lnga yongs su blangs pa 'am /
dge sbyong gi sdom pa yongs su bzung bas rig pa'i sdom pa blangs la /
slob dpon la phyag byas nas 'di skad ces brjod par bya'o / /
dga' chen khyod bdag ston pa bas / /
slob dpon khyod ni dgongs su gsol / /
byang chub sems dpa'i tshul bstan pa / /
mgon po chen po bdag 'tshal lo / /
dam tshig de nyid stsal du gsol / /
sdom pa rnams kyang bdag la stsol / /
de nas gnod sbyin gyi khro bo yongs su bzlas pa'i ras sngon po'i stod g.yogs dang smad g.yogs byas nas /
yang rdo rje gnod sbyin dang sgo srung bzhi yongs su bzlas pa'i dar sngon pos gdong g.yogs la me tog gi phreng ba btags shing kha dri zhim par byas la phyag bzhi sngon du 'gro ba dang /
sdom pa 'dzin du gzhug go / /
de nas snga ma bzhin du byang chub [(]gyi [,]kyi [)]sems chen po bskyed du bcug la de bzhin du de'i snying gar rdo rje bskyed nas phyi rol na gnas pa'i bum pa'i chus bdag nyid dbang bskur la yon gyi mchog blangs te rdo rje hUM mdzad du byin gyis brlabs la /
rdo rje hUM mdzad kyi phyag rgyas me tog gi phreng ba 'dzin du bcug la /
slob dpon 'jug pa'i cho gas rdo rje shugs kyis gzhug par bya'o / /
de la rdo rje shugs ni 'di yin te /
bdag nyid rdo rje sbyor ba yis / /
rdo rje rdo rje zhes smras pa / /
kun du 'gro ba grub pa'i phyir / /
rdo rje shugs su yang dag bshad / /
de nas bcug la 'di skad ces brjod par bya'o / /
ma hA ra ta su trid+ha su to Sh+yo me /
su su kho badzra satwa Ad+ya sid+d+ha mAM zhes smros shig /
yang 'di skad ces brjod do / /
deng khyod de bzhin gshegs pa thams cad kyi rigs su zhugs kyis ngas khyod la ye shes gang gis de bzhin gshegs pa thams cad du grub pa yang thob na dngos grub gzhan lta smos kyang ci dgos te /
de lta bu'i ye shes bskyed par bya /
khyod kyis dkyil 'khor chen po ma mthong ba rnams la smra bar ma byed cig /
khyod dam tshig nyams par gyur ta re /
de nas slob dpon rang nyid kyis khro bo ti rin+ti ri'i phyag rgya kha thur du bstan pa dang /
gyen du bstan pa bcings la rdo rje slob ma'i spyi bor bzhag ste 'di skad ces brjod par bya'o / /
'di ni khyod kyi dam tshig yin gyis gal te 'ga' zhig la smras na glad pa 'gas par 'gyur ro / /
de nas dam tshig mchog gi phyag rgya de nyid mna'i snying po'i chu la lan cig bzlas nas slob ma 'thung du bcug la 'di skad ces brjod par bya'o / /
de la mna'i snying po 'di yin te /
rdo rje sems dpa' deng khyod kyi / /
snying la yang dag gzhug par mdzad / /
gal te tshul 'di smras na ni / /
de ma thag tu dral nas gshegs / /
oM badzro da ka Tha /
de nas slob ma la 'di skad ces brjod par bya ste /
deng nas brtsams te khyod kyi phyag na rdo rje nga yin gyis ngas 'di byos shig ces bsgo ba gang yin pa bya dgos so / /
khyod kyis nga la brnyas par ma byed cig /
mi bde ba ma spangs par khyod dus byas nas sems can dmyal bar ltung bar gyur ta re /
de nas 'di skad ces brjod par byas te /
de bzhin gshegs pa thams cad kyis byin gyis rlobs la /
rdo rje sems dpa' bdag la dbab par gyur cig ces smros shig /
de nas rdo rje slob dpon gyis myur du khro bo ti rin+ti ri'i phyag rgya bcings la 'di skad ces brjod du gzhug go / /
'di ni rdo rje dam tshig ste / /
rdo rje sems dpa' yin par grags / /
rdo rje ye shes bla med ni / /
de ring nyid du dbab par shog /
oM badzra A we sha a zhes lan brgya'i bar du zlos su gzhug go / /
yang khro bo'i khu tshur bcings la sems ma rdo rje ma'i phyag rgyas dral bar byas te /
hUM a a a a zhes lan brgya zlos su gzhug go / /
yang na rdo rje 'bebs pa'i phyag rgyas bsgrubs zin pa'i rdo rje dril bu dang bcas pa bcings la rkang pa g.yon pas slob ma'i rkang pa g.yas pa mnan la /
badzra A be sha a zhes lan brgya zlos shing dbab par bya'o / /
de nas pra tIts+tsha badzra ho zhes bya bas me tog gi phreng ba de dkyil 'khor chen por dor bar bya'o / /
de nas phreng ba blangs la /
oM badzra pra ti gr-ih+Na swa mi mAM satwa ma hA ba la zhes bya ba 'di nyid kyis mgo la bcing bar bya'o / /
de nas snying po 'dis gdong g.yogs dgrol bar bya'o / /
oM badzra satwa d+yan+te ta tsak+Shu g+ha Ta na pa ra /
ud+g+ha Ta ya pa ya ti sarba k+Sho badzra tsak+Shu rA nut+ta raM /
he badzra pA sh+ya /
de nas rdo rje lcags kyu nas brtsams te /
rdo rje me ltar 'bar ba'i dkyil 'khor chen po bstan par bya'o / /
rdo rje me ltar 'bar ba la sogs pa'i snying po slob ma la bstan par bya'o / /
de ni 'di dag yin te hUM hUM badzra pra ha ra Ni maT /
oM badzra shU la gri bin+d+ha maT /
oM badzra kro She ts+tshin+da maT /
hUM badzra a ma la pad+me maT ces bya ba ni rdo rje mtshon cha ma dang /
rdo rje mdung dang /
rdo rje ral gri ma dang /
rdo rje pad+ma'o / /
de nas 'di rnams kyi phyag rgya don yod pa thogs pa med pa /
stobs dang pha rol gnon pa shin tu grub pa sems can thams cad mngon par rgyas 'debs par spyod pa bskul bar bya'o / /
hUM badzra gu h+ya sid+d+h+ya pa ra ma yo gI shwa ri /
hUM badzra tsaN+De shwa ri kha T+wAM gi /
ma hA badzra ka pA la mA la ma ku Te /
ru lu ru lu le hi /
oM badzra na ra ya ni badzri /
hUM badzra pa tA kadz+dzi /
oM badzra kro d+ha ma hA yo ga DA ki n+yaH lan cig bzlas la dgod par bya'o / /
bcom ldan 'das ni de kho na nyid kyi snying pos dgod par bya'o / /
de ltar 'dis dngos grub rnams la don yod pa 'grub par 'gyur ro / /
de nas 'dis 'jug pa'i phyag rgyas slob ma'i snying gar dgrol bar bya'o / /
tiSh+Tha badzra dr-i D+ho me b+ha ba shA shwa to me b+ha ba hr-i da yaM me a d+hi tiSh+Tha sarba sid+d+hi m+me pra yats+tsha hUM ha ha ha ha ho /
de nas yon gyi mchog blangs nas slob ma sna tshogs pad+ma'i steng du rdo rje me ltar 'bar ba'i phyag rgya chen pos bzhag la /
mchod yon byin nas me tog la sogs pas mchod de /
slob dpon gyis dbang bskur ba'i cho gas dbang bskur ro / /
'di skad kyang brjod par bya ste /
'di ni khyod kyi dmyal ba'i chu / /
dam tshig 'das na sreg par byed / /
dam tshig bsrungs na dngos grub ster / /
rdo rje bdud rtsi'i chu 'thungs shig /
rdo rje dril bu'i phyag rgya dag /
gal te dkyil 'khor ma mthong smras / /
skye bo 'dus nang bstan pa 'am / /
dad pa med pas bgad par 'gyur / /
de nas sangs rgyas lnga'i cod pan dang /
rdo rje dbang bskur ba'i phyag rgya gnyis kyis de la dbang bskur la lugs ma'am /
brkos pa'am /
bris pa'i phyi'i sangs rgyas lnga'i rdo rje dang ldan pa'i cod pan gyis dbang bskur la /
yi ge gnyis kyis go cha bkon par bya'o / /
de nas rdo rje sems dpa'i dkyil 'khor du bshad pa'i sngags kyis rdo rje dang /
bdag po dang ming gi dbang bskur ba dang /
dngos grub kyi rdo rje brtul zhugs dag sbyin par bya'o / /
slob mas kyang rdo rje thal mo bskor bas btud cing phyag byas la me tog la sogs pa'i dbang bskur ba blang bar bya zhing yon yang dbul bar bya'o / /
de ltar yon ni 'di yin te / /
mi chen yon du phul nas ni / /
slar yang rin gyis blu bar bya / /
rdo rje sems dpa'i sbyor ba yis / /
yon 'di yon gyi mchog yin no / /
de nas de la mchod pa lnga dang /
khro bo'i rdo rje mtshon cha ma la sogs pa'i phyag rgya'i mchod pa bcu gnyis kyis mchod la /
de nas de'i rdo rje de kho na nyid kyis sbyin par bya'o / /
de nas chos kyi dril bu dkrol du gzhug go / /
de nas dam tshig gis phyag rgya chen por byin gyis rlobs shig ces bstan par bya'o / /
tshigs su bcad pa lngas rjes su gnang ba dang snying po yang byin la phyag rgya'i ye shes ji lta ba bzhin du bstan par bya'o / /
de nas dam tshig bstan par bya ste /
sems can kun la phan 'dogs dang / /
bstan pa thams cad grub pa'i phyir / /
gdug pa btul nas bsod nams dag /
thob ces rdo rje 'dzin pas gsungs / /
dkyil 'khor du zhugs la bcom ldan 'das hUM mdzad kyis sdigs mdzub sbyar bar byas te /
de nas bcom ldan 'das gdug pa thams cad dang /
bdud thams cad dang khams gsum thams cad 'dul ba nyid du byin gyis brlab pa mdzad de /
de nas khro bo'i las bzhi po rgyas gdab pa dang /
phyag rgya gzhig pa dang /
bsad pa dang /
'ching bar bya ba ste /
khro bo'i las bzhi bslab par bya'o / /
phyag rgya gang zhig ces bya ba nas brtsams te /
tshe 'di nyid la 'grub par 'gyur / /
zhes bya ba'i bar du brjod par bya'o / /
de nas de bzhin gshegs pa thams cad 'du ba la sogs pa dbugs 'byin par bya'o / /
slob ma 'jug pa la sogs pa'i cho ga rgyas pa rdzogs so // //
de ltar slob dpon gyi las kyi cho ga dang slob ma 'jug pa la sogs pa'i cho ga rgyas pa gsungs nas /
da ni dam tshig dang dbang bskur ba thob pa rnams la slob dpon gyis dngos grub kyi ye shes bslab par bya'o zhes bya ba'i don 'di bstan par bya ba'i phyir de nas zhes bya ba la sogs pa las kyi rgyun sgrub par byed pa'i phyag rgya rnams gsungs pa yin no / /
de nas zhes bya ba'i sgras ni de ma thag tu don ston par byed pa'i tshig yin te /
sgrub pa chen po byas nas gang gi tshe grub par ma gyur na de'i rjes thogs nyid la'o / /
dngos grub ma grub ces bya ba ni chos kyi phyag rgya la sogs pa phyag rgya bzhis sngar bshad pa'i bsgrub pa'i cho gas bsgrubs pas na dbang du byas par ma gyur pa de ni ma grub pa'o / /
des dngos grub bsgrub pa na 'grub pa yin la ma bsgrubs pas na ma grub pa'o / /
las kyi rgyun zhes bya ba ni las rnams kyi rgyun te /
thams cad bsreg pa la sogs pa'i las kyi rgyun rnams so / /
las kyi rgyun de'i dam pa ni mchog go / /
su zhig gi zhe na rdo rje khro mchog rgyal po zhes bya ba gsungs te rdo rje khro bo ni rdo rje rigs kyi rang bzhin no / /
de rnams kyi mchog ni dam pa'o / /
rdo rje khro bo mchog kyang yin rgyal po yang yin pas na rdo rje khro mchog rgyal po ste /
bcom ldan 'das rdo rje me ltar rab tu 'bar ba'o / /
ni zhes bya ba'i sgras ni nges par gzung ba ste /
rdo rje khro bo'i rgyal po nyid do / /
go rims bzhin du zhes bya ba ni ji skad du bshad pa'i bsgrub pa'i cho gas so / /
rab bshad ces bya ba ni rab tu phye ste bshad pa'o / /
'dis ni 'di skad ston par 'gyur te gang gi tshe sngar bshad pa'i sngon du bsnyen pa byas nas /
zla ba nya la mtshan thog thag bzlas brjod byas te chos kyi phyag rgya la sogs pa bsgrub pa na 'grub par ma gyur na de'i tshe 'og nas rjes thogs nyid la 'chad pa'i sgrub pa'i las brgya po bklags pa tsam gyis 'grub par 'gyur ro / /
thams cad bsreg pa la ni zhes bya ba ni rgyu ba dang mi rgyu ba thams cad bsreg pa ni thams cad bsreg pa'o / /
bskrad pa dang zhes bya ba la sogs pa ni go sla'o / /
'di dag thams cad ji ltar 'gyur zhe na /
rdo rje hUM mdzad kyis so zhes bya ba gsungs te rdo rje hUM mdzad las byung bas so / /
de yang ske tshe dang bcas pa'i nyungs mar gyi sbyin sreg g.yas pas bya ba dang de nyid kyis thams cad bcing ba dang mi 'gul ba nyid dang gnyid log par ston pa dang /
khro bo'i rdo rje'i lta bas bsdigs pa dang /
phyag rgya lhod par bya ba dang /
mdzub mo gnyis sbyar bar bya ba'i mtshams dbye ba dang /
de dag nyid kyis gdu bur bcing ba dang /
bcings te btsir ba dang /
de nas dral ba dang /
g.yas nas brdeg pa dang /
mdzub mo gnyis sbyar ba dang /
g.yas pa'i gung mo 'gyed pa'i tshul dang /
mdzub mo 'bar ba dang /
bcang ba dang /
mdzub mo gnyis kyis sen mo bcer te bcing ba dang /
lag pa gnyis mnye ba dang /
sor mo thams cad du gtor ba dang /
mod la phyag rgya dgrol ba dang /
grang bas 'dar ba la sdigs mdzub bya ba dang /
g.yas pa'i mdzub mo gdengs kar byas nas sdigs mdzub bya ba dang /
g.yas pa sos bzung ba dang /
dra ba dang /
dgod pa dang /
rgyug pa la sogs par ston pa dang /
mdzub mo gnyis su se gol gtogs pa'o / /
'di skad ston pa yin te /
snga ma bzhin du rdo rje me ltar 'bar ba'i rnal 'byor byas la /
de nyid kyis ni rdo rje gzung / /
chos kyi dril bu dkrol bar bya / /
dam tshig gis ni phyag rgya cher / /
byin gyis brlabs nas snying po bzla / /
de nas bcom ldan 'das ji skad bshad pa'i sbyin sreg gi thab khung gi gnas su legs par bzhugs su gsol te cho ga thams cad rjes su spyad pa hi hUM zhes zlos shing rdo rje hUM mdzad kyi phyag rgya bcings la g.yas pas blugs gzar blangs te /
yungs mar skye tshe dang bcas pa'i sbyin sreg bya zhing bsgrub par bya ba yang bcom ldan 'das bskal pa'i me ltar 'bar ba'i phung po 'dra ba'i zhal du yid kyis gzhug par byas te /
de lta bus ni thams cad bsreg par 'gyur ro / /
de bzhin du rdo rje me ltar 'bar ba'i sbyor ba byas la rdo rje hUM mdzad bcings te bsgrub par bya ba bskrad pa'i bsam pas mdzub mo gnyis kyis gtong ba ltar byas te bsgrub par bya ba yang rdo rje rlung gi dkyil 'khor gyis rtsa bzhin du khyer bar bsam par byas te /
de lta bus ni thams cad skrod par 'gyur ro / /
de bzhin du rdo rje me ltar 'bar ba'i sbyor ba byas la rdo rje hUM mdzad kyi phyag rgyas bcings te bsgrub par bya ba'i lus la yid kyis zhugs te bsgrub par bya ba'i tshig tu smra mi nus par bya ba'i phyir rdo rje hUM mdzad kyi phyag rgya mdzub mo gnyis kyis bdag nyid kha bcing bar bsam par byas te /
de lta bus ni thams cad gzhig par 'gyur ro / /
de bzhin du thams cad byas la bsgrub par bya ba'i steng du dbang chen gyi dkyil 'khor la rdo rje hUM mdzad kyis mnan par bsam par bya ste /
de lta bus ni thams cad rengs so / /
de bzhin du thams cad byas la rdo rje hUM mdzad bcings te yid kyis bsgrub par bya ba dang lhan cig tu byas la bsgrub par bya ba gnyid log tu gzhug pa'i bsam pas mig 'dzums pa byas te de lta bus thams cad gnyid log par 'gyur ro / /
de bzhin du rdo rje hUM mdzad bcings la khro bo'i lta bas bsgrub par bya ba la blta zhing mdzub mo gnyis kyis sdigs mdzub byas la mig las byung ba'i rdo rje 'bar bas kyang /
bsgrub par bya ba'i lus la bar mtshams med par khyab par bsam par byas te de lta bus ni thams cad rgyas 'debs so / /
de bzhin du rdo rje hUM mdzad bcings la bsgrub par bya ba dang lhan cig tu byas te bsgrub par bya ba rmongs par bya ba'i bsam pas phyag rgya lhod par byas te de lta bus ni thams cad rmongs so / /
de bzhin du thams cad byas la bsgrub par bya ba gzir ba'i bsam pas rdo rje hUM mdzad kyi mdzub mo gnyis phan tshun gzhibs la dpung gi tshogs yan lag bzhi gzhig pa'i bsam pas so sor byas te /
de lta bus ni thams cad 'jig go / /
de bzhin du thams cad byas la bsgrub par bya ba bcing pa'i bsam pas rdo rje hUM mdzad kyi phyag rgya mdzub mo gnyis gdu bur bcing bar byas la bsgrub par bya ba yang rdo rje lcags sgrog gi khro bos bcing bar bsam par byas te /
de lta bus ni thams cad bcing bar 'gyur ro / /
de bzhin du thams cad byas la bsgrub par bya ba gzir ba'i bsam pas rdo rje hUM mdzad kyi phyag rgya mdzub mo gnyis gdu bu bcing ba'i tshul du byas la de btsir bar byas te /
de lta bus ni thams cad btsir bar 'gyur ro / /
de bzhin du thams cad byas la bcings pa thams cad dral ba'i bsam pas rdo rje hUM mdzad kyi phyag rgya'i mdzub mo gnyis lcags sgrog tu bcings la dral bar byas te de lta bus ni thams cad dral bar 'gyur ro / /
de bzhin du thams cad byas la rdo rje hUM mdzad kyi phyag rgya bcings te bsgrub par bya ba la bsnun pa'i bsam pas g.yas pa'i mdzub mo g.yon pa'i mthe chung la brdeg par byas te /
de lta bus ni thams cad brdeg par 'gyur ro / /
de bzhin du thams cad byas la hUM mdzad kyi phyag rgya'i mdzub mo gnyis kyi rtse mos gyen du 'bar ba 'byin pa'i tshul du byas la bsgrub par bya ba'i 'og na rlung gi dkyil 'khor /
de'i 'og na me'i dkyil 'khor la me stag rnam par 'khrug pa'i yi ge hUM mi zad pa bsams la des bsgrub par bya ba shing skam po bzhin du 'bar bar bsam par byas te de lta bus ni thams cad 'bar ro / /
de bzhin du thams cad byas la rdo rje hUM mdzad bcings te /
bsgrub par bya ba bsgyel ba'i bsam pas g.yas pa'i mdzub mo g.yon pa'i gung mo bsgreng bar bya zhing /
g.yas pa'i mdzub mo las byung ba'i rdo rje 'bar bas bsgrub par bya ba bsgyel bar gyur par bsam par byas te /
de lta bus ni thams cad bsgyel to / /
de bzhin du rdo rje hUM mdzad bcings te de'i mdzub mo gnyis kyis me byung ba'i tshul du byas shing rang gi snying ga nas kyang rdo rje 'bar ba byung bas bsgrub par bya ba mched par bsam par byas te de lta bus ni thams cad gcod par 'gyur ro / /
de bzhin du rdo rje hUM mdzad bcings te bcad pa'i bsam pas de gnyis sbyar bar bya zhing /
bsgrub par bya ba yang rdo rje hUM mdzad kyi ral gris gtub par bsam par byas te /
de lta bus ni thams cad gcod do / /
de bzhin du rdo rje hUM mdzad bcings la mdzub mo gnyis kyi sen mo phan tshun btsir te rtse mor byas te des bsgrub par bya ba dgas pa ltar bya zhing rtse mo las byung ba'i rdo rje 'bar bas bsgrub par bya ba bkas par 'gyur bar byas te de lta bus ni thams cad bkas par 'gyur ro / /
de bzhin du rdo rje hUM mdzad bcings la lag pa gnyis kyis bsgrub par bya ba phye mar byas pa'i bsam pas gcig la gcig mnye zhing bsgrub par bya ba yang bcom ldan 'das hUM mdzad kyi phyag gnyis kyi nang du bcug nas phye mar byas par bsam par byas te /
de lta bus ni thams cad phye mar byas par 'gyur ro / /
de bzhin du rdo rje hUM mdzad bcings la sor mo thams cad kyis thams cad du gtor ba'i tshul du bya zhing bsgrub par bya ba yang bcom ldan 'das rdo rje hUM mdzad kyis gtor bar mdzad par bsam par byas te /
de lta bus ni gtor bar 'gyur ro / /
de bzhin du rdo rje hUM mdzad bcings la bdud kyi dpung la sogs pa rnam par gzhig pa'i bsam pas phyag rgya de mod la gya tshom du dgrol zhing bcom ldan 'das rdo rje 'dzin pas bdud kyi dpung rnam par 'joms par mdzad par bsam par byas te /
de lta bus ni thams cad rnam par bcom par 'gyur ro / /
de bzhin du rdo rje hUM mdzad bcings la rdo rje mdzub mo gnyis kyis drangs pas drang ba'i tshul du byas shing bsgrub par bya ba la sdigs mdzub byas nas spyi bo nas brtsams nas /
rkang mthil gyi bar du bsgrub par bya ba'i lus la rims kyis kun du gang bar bsam par byas te de lta bus ni bsgrub par bya ba rims thams cad kyis gzung bar 'gyur ro / /
de bzhin du rdo rje hUM mdzad bcings la bdag nyid rdo rje klur bsams te /
g.yas pa'i mdzub mo klu'i gdengs ka'i tshul du byas la des bsgrub par bya ba la sdigs mdzub bya zhing rdo rje klus bsgrub par bya ba gzung bar bsam par byas te de lta bus ni bsgrub par bya ba dug thams cad kyis gzung bar 'gyur ro / /
de bzhin du rdo rje hUM mdzad bcings la mdzub mo g.yas pa sos bzung zhing bsgrub par bya ba rdo rje srin po la sogs pa gdon gyis gzung bar bsam par byas te de lta bus ni bsgrub par bya ba gdon thams cad kyis gzung bar 'gyur ro / /
de bzhin du rdo rje hUM mdzad bcings la bsgrub par bya ba dang bdag nyid yid kyis gcig tu byas la /
bsgrub par bya ba smyo bar bya ba'i bsam pas ngu ba dang dgod pa dang rgyug pa la sogs par rab tu bsten par byas te /
de lta bus ni thams cad smyo bar byas par 'gyur ro / /
de bzhin du rdo rje hUM mdzad bcings la mdzub mo gnyis kyis phan tshun se gol gyi sgra gtogs pa'i tshul du byas shing bcom ldan 'das zhabs 'dren pa'i khro bos kyang bsgrub par bya ba bkug ste /
kun du bsdams par bsam par byas te /
de lta bus ni thams cad gsod par 'gyur ro / /
de lta bu rdo rje hUM mdzad kyis thams cad bsreg pa la sogs pa las rnam pa nyi shu rtsa lnga bsgrub pa gsungs nas da ni rdo rje khro bo'i cho ga'i phyag rgya las nyi shu rtsa lnga po gzhan dag bsgrub pa ni thams cad dgug par bya ba dang zhes bya ba la sogs pa gsungs pa yin no / /
de nas 'di'i mtshan nyid bshad par bya ste /
rdo rje hUM mdzad kyi phyag rgya bcings la g.yon pa'i steng du g.yas pa bzhag pa dang /
sa la gzhag pa dang bskyod pa dang gar byed du gzhug pa dang sgeg pa 'byin pa'i tshul dang brgyal du gzhug pa dang thams cad du brgyal du gzhug pa dang ha ha zhes dgod pa dang dgug pa dang 'og tu gzhug pa dang gtang ba dang /
yongs su bzlog nas bsrung ba dang /
de nas 'phang ba dang /
myur du 'phang ba dang de bzhin du bsgyur ba dang de bzhin du drang ba dang rang nyid nga ro 'don du gzhug pa dang /
rang nyid la de dag tu zhugs pa dang snying brdung du gzhug pa dang /
rang nyid rang gi skra 'bal ba dang /
zhe 'gras par bya ba dang rang gi gos shur gzhug pa dang /
de bzhin du khro bas 'bar ba ston pa po 'dis ni 'di skad ston pa yin te /
de bzhin du rdo rje me ltar 'bar ba'i sbyor ba byas la rdo rje hUM mdzad kyi phyag rgya bcings te g.yon pa'i mdzub mo 'phred du bzhag la de'i steng du mdzub mo g.yas pa bzhag pa'i yid kyis bsgrub par bya ba dang lhan cig tu byas la bsgrub par bya ba 'dug pa'i bsam pas 'dug par bya ste /
de lta bus ni thams cad 'dug go / /
de bzhin du rdo rje hUM mdzad bcings la sa la bzhag cing rdo rje hUM mdzad la sogs pa bsgrub par bya ba gnas ji lta ba bzhin du dgod pa'i bsam pas gzhag par byas te /
de lta bus ni thams cad dgod par 'gyur ro / /
de bzhin du rdo rje hUM mdzad bcings la bsgrub par bya ba bskyod par bya zhing bcom ldan 'das rdo rje me ltar 'bar bas kyang de rang gi gnas nas bskyod par mdzad par bsam par bya ste /
de lta bus ni thams cad bskyod par 'gyur ro / /
de bzhin du rdo rje hUM mdzad bcings la yid kyis bsgrub par bya ba dang lhan cig tu byas la rang nyid gar byas te de lta bus ni thams cad gar byed du 'jug par 'gyur ro / /
de bzhin du thams cad byas la rdo rje hUM mdzad bcings te /
bsgrub par bya ba dang lhan cig gcig tu byas la de glu len du gzhug pa'i bsam pas phyag rgya kha'i phyogs nas shin tu drang bar byas te de lta bus ni thams cad glu yid kyis len du gzhug par 'gyur ro / /
de bzhin du rdo rje hUM mdzad bcings la chu bo chen po bskyed pa'i bsam pas rkyal byed du gzhug par bya ste /
de lta bus ni mtha' na gnas nas kyang chu bo'i dbus na gnas pa lta bur bdag nyid kyis bdag nyid mthong nas lag ngar gnyis kyis rkyal ba'i tshul du byed cing 'dug ste /
de lta bus ni thams cad 'dir gzhug par 'gyur ro / /
de bzhin du rdo rje hUM mdzad bcings la de thams cad rkyal du gzhug par byas te /
des ni phyogs bzhi'i skam sar gtogs pa rnams chu 'dzings su lhung ba lta bur bdag nyid kyis mthong la de nas lag ngar gnyis kyis rkyal ba'i tshul du byed par gyur te de lta bus ni thams cad rtsed mo byed du 'jug par 'gyur ro / /
de bzhin du rdo rje hUM mdzad bcings la yid kyis bsgrub par bya ba dang lhan cig gcig tu byas nas bsgrub par bya ba dgod pa'i bsam pas rta gad chen po byas te /
de lta bus ni ha ha zhes dgod par 'gyur ro / /
de bzhin du rdo rje hUM mdzad bcings la bsgrub par bya ba bskor ba'i bsam pas /
phyag rgya bskor bar bya zhing bcom ldan 'das kyis kyang bsgrub par bya ba mgal me'i 'khor lo ltar bskor bar mdzad par bsam par byas te /
de lta bus ni thams cad bskor bar 'gyur ro / /
de bzhin du rdo rje hUM mdzad bcings la bsgrub par bya ba drang ba'i bsam pas dgug par bya zhing /
bcom ldan 'das kyis kyang /
bsgrub par bya ba'i 'dren par mdzad par bsam par bya ste /
de lta bus ni drangs par 'gyur ro / /
de bzhin du rdo rje hUM mdzad bcings la bsgrub par bya ba bkug pa'i bsam pas mdun na dgug par bya zhing bcom ldan 'das kyis kyang bsgrub par bya ba bsdams te byon par bsam ste /
de lta bus de 'gugs so / /
de bzhin du rdo rje hUM mdzad bcings te /
bsgrub par bya ba gtong ba'i bsam pas gtong bar bya zhing /
bcom ldan 'das kyis kyang bsgrub par bya ba bsgoms par bsam par byas te /
de lta bus ni thams cad bsgom par 'gyur ro / /
snga ma bzhin du rdo rje hUM mdzad bcings la yongs su zlos te /
de nub tu gzhug pa'i tshul gyis bsnubs shing bsgrub par bya ba yang ri la sogs pa'i phyogs nas chu la nub par bsam par byas te /
de lta bus ni thams cad nub par 'gyur ro / /
de bzhin du rdo rje hUM mdzad bcings te /
bsgrub par bya ba gdeg pa'i bsam pas gdeg par byas te /
de lta bus ni bsgrub par bya ba /
chur nub pa las thams cad 'byin par 'gyur ro / /
de bzhin du rdo rje hUM mdzad bcings la de myur du 'phang bar bya zhing bsgrub par bya ba la /
bcom ldan 'das kyis ri'i sul la sogs par 'phangs par bsam par byas te /
de lta bus ni thams cad 'phang bar 'gyur ro / /
de bzhin du rdo rje hUM mdzad bcings la bsgrub par bya ba 'og nas 'degs pa'i bsam pas myur du 'degs par bya zhing /
bcom ldan 'das kyis bsgrub par bya ba 'degs par mdzad par bsam par byas te /
de lta bus ni nye bar 'degs so / /
de bzhin du rdo rje hUM mdzad bcings la /
thad kar bskyungs par bsams shing bsgrub par bya ba /
bcom ldan 'das kyis thad kar 'phangs par bsam par byas te /
de lta bus ni thams cad bskyungs par 'gyur ro / /
de bzhin du rdo rje hUM mdzad bcings la /
yid kyis bsgrub par bya ba dang /
lhan cig tu byas la bsgrub par bya ba nga ro 'don pa'i bsam pas rang nyid nga ro 'don par byas te /
de lta bus ni thams cad nga ro 'don par 'gyur ro / /
de bzhin du rdo rje hUM mdzad bcings te /
bsgrub par bya ba dang lhan cig tu byas nas /
rang nyid ngu bar byas nas /
de lta bus ni thams cad ngur gzhug par 'gyur ro / /
de bzhin du rdo rje hUM mdzad bcings la yid kyis bsgrub par bya ba dang /
lhan cig gcig tu byas te /
bsgrub par bya ba rang nyid brdeg pa'i bsam pas bdag nyid brdeg par bsam par byas te /
de lta bus ni bsgrub par bya ba dang /
rang nyid brdeg par 'gyur ro / /
de bzhin du rdo rje hUM mdzad bcings la /
yid kyis des rang gi snying gar brdeg cing bsgrub par bya ba yang rdo rje 'bar bas snying la phog par bsam par byas te /
de lta bus ni bcing bar 'gyur ro / /
de bzhin du rdo rje hUM mdzad bcings la /
yid kyis bsgrub par bya ba dang lhan cig tu byas la rang gi skra 'bal bar byas te /
de lta bus ni bsgrub par bya ba skra 'bal bar byed par 'gyur ro / /
de bzhin du rdo rje hUM mdzad bcings la /
yid kyis bsgrub par bya ba phan tshun 'thab pa la sbyar bar byas te /
de lta bus ni zhe 'gras par 'gyur ro / /
de bzhin du rdo rje hUM mdzad bcings la /
yid kyis bsgrub par bya ba dang /
lhan cig tu byas te /
rang gi gos bshu bar byas te /
de lta bus ni /
bsgrub par bya ba gos bshu bar 'gyur ro / /
de bzhin du rdo rje hUM mdzad bcings la /
yid kyis bsgrub par bya ba dang lhan cig gcig tu byas la /
mnar sems ring po dgu yid la byas nas /
khro bas rab tu 'bar ba'i tshul du byas te /
de lta bus ni khro bas 'bar bar 'gyur ro / /
de ltar rdo rje khro bo mchog gi phyag rgya las sgrub pa gsungs nas /
da ni thams cad dgug pa dang / /
zhes bya ba la sogs pa smos pas /
rdo rje khro bo chen po /
sna tshogs dngos grub kyi las bsgrub par gsungs pa yin no / /
de nas 'di'i mtshan nyid bshad par bya ste /
rdo rje hUM mdzad kyi phyag rgya bcings nas /
g.yas pa'i mdzub mo lcags kyu dang /
de bzhin nyid kyis gzhug pa dang /
g.yas pa'i se gol dang /
g.yon pa'i se gol dang /
mdzub mo gnyis kyis lce la byugs pa dang /
ba spu g.yas nas 'khyil ba dang /
bsgyel ba la sogs pa'i tshul du bya ba dang /
dus tshigs bzlog par bsgom par bya ba dang /
khro bo'i rdo rje lta bas shing la bltas te yid la 'dod pa 'byung ba dang /
de bzhin dus dang lta ba dang /
smin ma dang /
so dang /
phu dang phyag rgyas brdeg pa dang /
rgyal mtshan bsgreng ba dang /
'jigs byed kyi lta ba khro ba dang bcas pas mig mi 'dzums par lta ba dang bcas pas de bzhin du 'bar ba'i bcing ba dang /
phyag rgya bskor ba dang /
mdzub mo'i rdo rje spyi gtsug tu gzhag pa dang /
de bzhin du snying ga dang /
de bzhin du rdo rje dgrol ba dang /
phyag rgya thad kar brdeg pa dang /
mdzub mo'i gdong sprad pa'o / /
'di skad ston pa yin te /
de bzhin du rdo rje hUM mdzad kyi phyag rgya bcings la /
g.yas pa'i mdzub mo lcags kyus bsgrub par bya ba dgug par bya zhing bcom ldan 'das rdo rje lcags kyu'i khro bos bkug par bya ba 'gugs par bsam par byas te /
de lta bus ni thams cad 'gugs par 'gyur ro / /
de bzhin du rdo rje hUM mdzad bcings la /
de nyid kyis bsgrub par bya ba gzhug pa'i tshul du bya zhing /
bcom ldan 'das rdo rje zhags pas kyang bsgrub par bya ba de gzhug par mdzad par bsam par bya ste /
de lta bus ni thams cad bcug par 'gyur ro / /
de bzhin du rdo rje me ltar 'bar ba'i sbyor ba byas la /
rdo rje hUM mdzad bcings te /
g.yas pa'i mthe bong dang mdzub mo gnyis kyis se gol gyi sgra gtogs par bya zhing bcom ldan 'das rdo rje hUM mdzad kyis bsgrub par bya ba kun bkang bar bsam par bya ste /
de lta bus ni thams cad bcing bar byas par 'gyur ro / /
de bzhin du rdo rje hUM mdzad bcings te /
g.yon pa'i mthe bong dang /
mdzub mo gnyis kyis se gol gyi sgra gtogs par bya zhing sngar bshad pa'i cho gas pra se na bsgrub par bya'o / /
de bzhin du rdo rje hUM mdzad bcings la mdzub mo gnyis kyis rang gi lce la yongs su byug par bya zhing yid kyis bsgrub par bya ba dang lhan cig gcig tu byas na de lta bus ni bden pa smra bar 'gyur ro / /
de bzhin du rdo rje hUM mdzad bcings la gzugs thams cad yang dag par ston pa'am bsam pas de'i ba spu g.yas nas 'khyil ba'i tshul du lus la bskor nas de lta bus ni sgyu ma thams cad ston par 'gyur ro / /
de bzhin du rdo rje hUM mdzad bcings la lan ston pa'i bsam pas ltung ba slong ba'i tshul du byas na de lta bus ni lan ston par 'gyur ro / /
de bzhin du rdo rje hUM mdzad bcings la dus tshigs kyi 'khor lo yongs su ldog par bsgoms pas ni dus tshigs kyi 'khor lo yongs su ldog par 'gyur ro / /
de bzhin du rdo rje hUM mdzad bcings te khro bo rdo rje lta bas ji snyed pa'i shing la bltas te /
dus ma yin par yid la 'dod pa'i me tog dang /
lo ma dang 'bras bu smin par ston par byed pa yin no / /
de bzhin du rdo rje hUM mdzad bcings te sa la bzhag la 'bru thams cad 'byung bar ston par bsgom par byas te /
de lta bus ni 'bru thams cad ston pa yin no / /
de bzhin du rdo rje hUM mdzad bcings te /
sngar bshad pa'i rims sel ba'i bsgom pa dang byams pa'i lta bas rims thams cad bsal bar bya'o / /
de bzhin du rdo rje hUM mdzad bcings la smin ma 'gyur ba'i tshul gyis sbyar ba'i dug thams cad bsal bar 'gyur ro / /
de bzhin du rdo rje hUM mdzad bcings la so ston par bya zhing bcom ldan 'das khro bo stobs po che gdon mi za ba'i lus la zhugs nas gdon za bar bsam par byas te /
de lta bus ni gdon bsal bar 'gyur ro / /
de bzhin du rdo rje hUM mdzad bcings la phu zhes bya ba zlos shing bdag nyid klu zla ba'i mdog tu bsams la rgyu ba dang mi rgyu ba'i dug gi steng du yi ge phu zla ba'i mdog can nyid bsam par bya zhing des sems can gyi lus sam dug bdud rtsir byas par bsam par bya zhing /
de lta bus ni dug thams cad las thar bar 'gyur ro / /
de bzhin du rdo rje hUM mdzad bcings la des rgyal mtshan bsgreng ba'i tshul du byas shing bdag nyid dpal he ru kar bsams te /
des mkha' 'gro mas zin pa la bsnun par bya zhing me ltar 'bar bas kyang mkha' 'gro ma'i gdon thal bar byas par bsams te /
de lta bus ni mkha' 'gro ma'i gdon thams cad las thal bar 'gyur ro / /
de bzhin du rdo rje hUM mdzad bcings la des rgyal mtshan bsgreng ba'i tshul du byas shing phyag rgya bcings pa las dpung gi tshogs yan lag bzhi phyung ste /
des rang gi dpung yongs su bsrungs na /
de lta bus ni g.yul 'gyed pa thams cad las thar bar 'gyur ro / /
de bzhin du rdo rje hUM mdzad bcings la 'jigs byed kyi lta bas khro ba dang bcas pas mig mi 'dzums par blta zhing phyag rgya bcings pa las dpung gi tshogs yan lag bzhi pa phyung ste /
des gzhan gyi dpung bcom par bsams na de lta bus ni gzhan gyi dpung thams cad bcom par 'gyur ro / /
de bzhin du rdo rje hUM mdzad bcings la mig mi 'dzums par blta zhing ji tsam mngon par 'dod pa'i phyogs su bltas la mtshams bcing bar bya'o / /
de bzhin du rdo rje hUM mdzad bcings la rang gi snying ga las rdo rje 'bar ba phyung nas des phyogs bcing bar bya'o / /
de bzhin du rdo rje hUM mdzad bcings la phyag rgya de bskor bar bya zhing de lta bus ni dkyil 'khor bcing bar 'gyur ro / /
de bzhin du rdo rje hUM mdzad bcings la mdzub mo gnyis gzhibs te rtse mor byas la yongs su bzlog nas mdzub mo'i rdo rje rtse mo'i spyi gtsug tu gzhag par byas te /
de lta bus ni shin tu bsrung bar 'gyur ro / /
de bzhin du rdo rje hUM mdzad bcings la mdzub mo gnyis gzhibs te rtse mor byas la rang gi snying gar gzhag par byas te /
de lta bus ni yongs su skyob par byed par 'gyur ro / /
de bzhin du rdo rje hUM mdzad bcings la mdzub mo gnyis gshibs te rtse mor byas nas rang gi snying gar rdo rje dgrol bar byas te /
de lta bus ni thams cad thar bar 'gyur ro / /
de bzhin du rdo rje hUM mdzad bcings te phyag rgya thad kar bzhag nas bteg par byas te /
de lta bus ni thams cad bslang bar 'gyur ro / /
de bzhin du rdo rje hUM mdzad bcings la mdzub mo'i gdong phan tshun dam du sprad par byas te /
de lta bus ni thams cad dbang du 'gyur ro / /
de ltar rdo rje khro bo chen po sna tshogs 'grub pa'i las bsgrub par gsungs nas /
da ni lha thams cad ltung bar bya ba la ni zhes bya ba la sogs pas rdo rje khro bo chen po rgyal ba dam pa'i dngos grub kyi las bsgrub pa gsungs pa yin no / /
de nas 'di'i mtshan nyid bshad par bya ste /
lta bas steng nas 'og tu ltung bar bya ba dang /
'og nas brdeg pa dang /
yi ge hUM gis khros pa dang /
'jigs pas lta ba dang /
khros pas rdo rje kha T+wAM ga bcag pa dang /
snying gar rdo rje bsgom pa dang /
rdo rje rtse gsum pa bcag pa dang /
yi ge hUM gis gdug pa'i dkyil 'khor gtor ba dang /
hi dang g.yas logs nas dbugs 'byung ba dang /
de nyid kyis dong tshe gsor ba dang /
de bzhin du khro bo'i lta bas g.yas pa'i khu tshur gyis mnan la /
g.yon pa'i sos bzung ba nas drang ba dang /
dong tshe gnyis gsor ba dang /
g.yon pa'i dril bu bzhag pa dang /
rdo rje hUM mdzad kyis de bzhin du g.yas pa'i khu tshur g.yon pa'i khro bos mnan la rdo rje khu tshur gyi mtha' bkrol bar bsam pa dang /
g.yas pa'i dril bu bcag pa dang /
'dod chags dang bral bar ltung ba dang /
yid kyis 'khor lo dral ba dang rtse gsum dral ba dang /
rdo rje hUM mdzad kyi g.yon dang g.yas pa'i khu tshur gyis mnan la de bzhin du mthar gdu bur dgrol bar bsam pa dang /
rdo rje dang /
byang chub sems dpa' dang /
de bzhin gshegs pa thams cad dang /
rdo rje 'chang chen po rjes su dran pas mdun du bsgrub pa'o / /
'dis ni 'di skad ston par 'gyur ro / /
snga ma bzhin du rdo rje me ltar 'bar ba'i sbyor ba byas la /
rdo rje hUM mdzad bcings te /
khro bo'i lta bas steng nas 'og tu ltung ba'i tshul du bya zhing lta ba las byung ba'i bcom ldan 'das kyis kyang bsgrub par bya ba ltung bar byas par bsam par byas te /
de lta bus ni lha thams cad ltung bar byas par 'gyur ro / /
de bzhin du rdo rje hUM mdzad bcings la /
de nyid kyis 'og nas brdeg pa'i tshul du bya zhing /
bcom ldan 'das phyag na lcags kyu bsnams te /
klu rnams 'dren par mdzad par bsam par byas te /
de lta bus ni klu thams cad 'byin par 'gyur ro / /
de bzhin du rdo rje hUM mdzad bcings la gnod sbyin rjes su 'brang bar bya ba'i yi ge hUM khro bo'i bsam pas bzlas shing bcom ldan 'das rdo rje rjes su spyod pa'i khro bos gnod sbyin bkug ste /
de lta bus ni gnod sbyin rjes su 'brang bar 'gyur ro / /
de bzhin du rdo rje hUM mdzad de /
srin po mthong ba'am /
srin po'i gdon gyis zin pa la shin tu 'jigs pa'i lta bas lta zhing bzlas pas lta ba las byung ba'i rdo rje 'bar bas srin po bcom par gyur par byas te /
de lta bus ni srin po skrag par byas par 'gyur ro / /
de bzhin du rdo rje hUM mdzad bcings te /
bdag nyid dpal he ru kar bsams la khro bo'i lta bas lta zhing lta ba'i phyag rgya las 'bar ba'i rdo rje phyung la des mkha' 'gro ma rnams kyi rdo rje kha T+wAM ga bcag par bsam par bya zhing bcom ldan 'das dpal he ru ka 'khor dang bcas pa mkha' 'gro ma'i gdon gyis zin pa'i lus la zhugs pas mkha' 'gro ma la sogs pa'i gdon rnams bsregs par gyur pa ba dang /
'byer bar gyur par mdzad par bsam par byas te /
de lta bus ni mkha' 'gro ma la sogs pa'i gdon thams cad btul bar 'gyur ro / /
de bzhin du rdo rje hUM mdzad bcings la rang gi snying gar rdo rje 'bar ba bsgom zhing rdo rje 'bar ba las byung ba'i rdo rje rigs kyis dpung thams cad skrag par mdzad par byas te /
de lta bus ni bdud kyi dpung thams cad bcom par byas par 'gyur ro / /
de bzhin du rdo rje hUM mdzad bcings la dpal he ru kar bdag nyid du bsams te /
ma mo'i tshogs mthong ba dang /
ma mo'i gdon gyis zin pa la dpal he ru ka'i phyag rgya bcings pa las byung ba'i bcom ldan 'das kyis ma mo'i tshogs kyi phyag rgya rang bzhin rdo rje rtse gsum pa bcag par gyur cing ma mo'i tshogs khyab par bsam par byas te /
de lta bus ni ma mo'i tshogs thams cad btul bar 'gyur ro / /
de bzhin du rdo rje hUM mdzad bcings la rang gi snying ga nas khro bo stobs po che phyung ste /
des gdug pa'i dkyil 'khor rnam par 'thor bar bsam par byas te /
de lta bus ni gdug pa'i dkyil 'khor rnam par gtor bar 'gyur ro / /
de bzhin du rdo rje hUM mdzad bcings la hUM zhes bya ba las rdo rje 'bar ba spros la gdug pa thams cad kyi steng du dbab par byas te /
de lta bus ni gdug pa thams cad btul bar 'gyur ro / /
de bzhin du rdo rje hUM mdzad bcings la hUM zhes bya bas khams gsum pa thams cad dbang du byas te /
de lta bus ni thams cad dbang du btul bar 'gyur ro / /
de bzhin du rdo rje hUM mdzad bcings la mi 'jigs pa sbyin pa'i tshul gyis g.yas logs su bzhag cing rang gi snying las rdo rje'i rigs rnams phyung ste /
des bsgrub par bya ba rgyal po'i 'jigs pa las bzlog par bsam par byas te /
de lta bus ni 'jig pa med par yang dag par bskyod par 'gyur ro / /
de bzhin du rdo rje hUM mdzad bcings la des dong tshe gyen du 'phen zhing gsor ba'i tshul du byas la bcom ldan 'das nor bu bzang po yang rnal 'byor pas rang dbang du bya bar bsam par byas te /
de lta bus ni nor bu bzang po dbang du byas par 'gyur ro / /
de bzhin du rdo rje hUM mdzad bcings la /
khro bo'i lta bas lta zhing zlos la bcom ldan 'das rdo rje me ltar 'bar bas rnam thos sras las nor thams cad bsnams te byon par bsam par byas te /
de lta bus ni rnam thos sras las nor thams cad 'phrog par 'gyur ro / /
de bzhin du rdo rje hUM mdzad bcings la g.yon pa'i rdo rje khu tshur thad kar bzhag la g.yas pa'i khro bo'i khu tshur gyis bzung ste lcags sgrog sbrel ba ma bkrol bar g.yon pa'i mdzub mos bzung nas drang bar bya zhing rnam thos sras kyi gzugs brnyan rkang pa g.yon pas mnan la /
bcom ldan 'das kyis kyang rnam thos sras mnan nas dpal phrogs te /
rnal 'byor pa la stsal bar bsam par byas te /
de lta bus ni rnam thos sras mnan nas dpal phrogs par 'gyur ro / /
de bzhin du rdo rje hUM mdzad bcings la mdzub mo gnyis kyis dong tshe gnyis 'phen zhing gsor ba'i tshul du ston cing yid la 'dod pa'i lha'i bu mo dang lhan cig yang dag par sbyor bar byas te /
de lta bus ni lha'i bu mo thams cad dang rtse bar 'gyur ro / /
de bzhin du rdo rje hUM mdzad bcings la gzhon nu ma'i lag pa g.yon na gnas pa'i dril bu rdo rje 'bar bas yid kyis bcug la gzhon nu ma dang lhan cig yang dag par sbyor bar bsgom par byas te /
de lta bus ni gzhon nu ma dang rtse bar 'gyur ro / /
de bzhin du rdo rje hUM mdzad bcings te g.yas pa'i mdzub mo'i gdong rang gi mthe bo'i steng du gzhag la 'og tu phab ste mdzub mo g.yon pas mnan te /
mthe'u chung gnyis kyis lcags sgrog dral ba'i tshul gyis dbrog pa'i tshul du bya zhing rkang pa g.yon pas brgya byin gyi gzugs brnyan ji skad bshad pa'i tshul gyis mnan la /
bcom ldan 'das rdo rje me ltar 'bar bas kyang bskal pa bsregs pa lta bu'i rdo rje lcags kyus bde sogs ma'i snying phug ste /
rlung gi dkyil 'khor la bskyon nas 'gugs par mdzad par bsam par byas te /
de lta bus ni brgya byin mnan nas bde sogs ma phrogs par 'gyur ro / /
de bzhin du rdo rje hUM mdzad bcings la phyag rgya bcings pa las rdo rje 'bar ba phyung ste /
gzhon nu ma'i lag pa g.yas pa na gnas pa'i dril bu yid kyis bcag par byas te /
de lta bus ni gzhon nu ma tshar gcad par 'gyur ro / /
de bzhin du rdo rje hUM mdzad bcings la yid kyis tshangs pa'i mdun du gzugs dang /
sgra dang /
dri dang /
ro dang /
reg bya sprul la 'dod pa'i longs spyod dang ldan par bsam par byas te /
de lta bus ni tshangs pa ltung ba byas par 'gyur ro / /
de bzhin du rdo rje hUM mdzad bcings la phyag rgya bcings pa las 'bar ba'i rdo rje phyung ste /
yid kyis khyab 'jug gi 'khor lo dral bar byas te /
de lta bus ni khyab 'jug thul bar 'gyur ro / /
de bzhin du rdo rje hUM mdzad bcings la phyag rgya bcings pa las rdo rje 'bar ba phyung ste /
des dbang phyug chen po'i lag pa na gnas pa'i rtse gsum pa bcag par byas te /
de lta bus ni dbang phyug chen po las rnam par rgyal bar 'gyur ro / /
de bzhin du rdo rje hUM mdzad bcings la g.yas pa'i mdzub mo'i gdong rang gi mthe bo'i steng du bzhag la g.yon pa'i mdzub mo'i gdong yang de bzhin du bzhag nas g.yas pa'i khu tshur gyis g.yon pa'i khu tshur bzung la de bzhin du mthar gdu bu dgrol ba'i tshul gyis bsal bar bya zhing /
'dod pa'i dbang phyug gi gzugs brnyan rkang pa g.yon pas mnan par bya zhing bcom ldan 'das me ltar 'bar ba bsreg pa'i bskal pa lta bu'i rdo rje lcags kyus dga' ba ma'i snying gar phyung ste /
rdo rje rlung gi dkyil 'khor la bskyon nas 'gugs par mdzad par bsam par byas te /
de lta bus ni 'dod pa'i dbang phyug mnan nas dga' ba mo 'phrog par 'gyur ro / /
de bzhin du rdo rje hUM mdzad bcings la mdun du rdo rje rtse lnga pa bsgom par byas te /
de lta bus ni rdo rje 'grub bo / /
de bzhin du rdo rje hUM mdzad bcings la mdun du kun du bzang po la sogs pa byang chub sems dpa' chen por bsgom par byas te /
de lta bus ni byang chub sems dpa' chen po 'grub bo / /
de bzhin du rdo rje hUM mdzad bcings la mdun du de bzhin gshegs pa thams cad bsgom par byas te /
de lta bus ni de bzhin gshegs pa thams cad mnyes par byed do / /
de bzhin du rdo rje hUM mdzad kyi phyag rgya bcings la mdun du rdo rje 'dzin pa chen po bsgom par byas te /
de lta bus ni rdo rje 'chang chen po rjes su mnyes pa dang /
dgug pa dang /
gzhug pa dang /
dam tshig gis bcing ba dang /
dbang du bya ba bsgrub par 'gyur ro / /
lan cig bzlas pa grub pa ni zhes bya ba la sogs pa las rgyal po 'di dag 'grub par byed pa'i phyag rgya ni yi ge hUM zlos shing bcing bar byas la /
de'i 'og tu ni hriHzhes bya ba lhan cig sbyar bar byas te /
hrIHhUM zhes zlos pas dngos grub thams cad sgrub par byed do zhes bya ba'i tha tshig go / /
dpal mchog dang po'i rgya cher bshad pa shes rab kyi pha rol tu phyin pa'i 'byung ba zhes bya ba las rdo rje me dang /
nyi ma ltar rab tu 'bar ba'i rtog pa bshad pa rdzogs so // //
de ltar khro bas khro ba spang ba'i phyir rdo rje me dang nyi ma ltar rab tu 'bar ba'i dkyil 'khor gyi rtog pa gsungs nas /
da ni log par lta ba'i gnyen por gyur pa 'phags pa spyan ras gzigs dbang phyug gi rtog pa gsungs pa ni /
de nas zhes bya ba la sogs pa gsungs pa yin te /
de nas zhes bya ba'i sgra ni de ma thag pa ston par byed pa'i tshig yin te /
dang po sbyor ba'i rjes thogs nyid la'o / /
'dir dang por sbyor ba'i ting nge 'dzin ni dpal rdo rje sems dpa'i dkyil 'khor du gsungs pa nyid yin no / /
ting nge 'dzin thams cad ni de bzhin gshegs pa thams cad kyi ting nge 'dzin thams cad do / /
de bzhin gshegs pa thams cad kyi 'phags pa spyan ras gzigs dbang phyug gi rnam par thugs rtse gcig tu mdzad pa zhes bya ba'i tha tshig go / /
de yang 'di nyid kyi 'og nas gang zhig la gzigs pas de bzhin gshegs pa khams gsum ma lus pa thams cad kyi dbang phyug nyid du gyur pa zhes gsungs pa yin no / /
ni zhes bya ba ni nges par gzung ba'o / /
gang las byung zhe na /
rnam dag mchog gi chos nyid las / /
zhes bya ba gsungs te /
thams cad rang bzhin gyis rnam par dag pa la gzigs pa ni chos thams cad kyi chos kyi mchog go / /
rnam par dag pa'i chos kyi mchog de las 'byung ba gang yin pa de ni ting nge 'dzin thams cad ces bya'o / /
ting nge 'dzin de gang zhig yin zhe na /
spyan ras gzigs dbang chen po ni / /
zhes bya ba gsungs te /
rang gi snying po mchog snyoms zhugs / /
zhes bya bar sbyar ro / /
ji ltar pad+ma dmar po 'di / /
tshon gyi nyes pas mi gos pa / /
de bzhin khams gsum dag pa ni / /
gnas kyi nyes pas mi gos so / /
zhes rtog pa mdzad pas na spyan ras gzigs so / /
de la mnga' brnyes pas na dbang phyug gi gtso bo'i gzugs thams cad ston par mdzad pas nam mkha'i khams la khyab par mdzad pas na chen po'o / /
spyan ras gzigs dbang yang yin la /
chen po yang yin pas spyan ras gzigs dbang chen po'o / /
ni'i sgra ni nges par gzung ba dang /
rim pa tha dad pa'o / /
rdo rje sems dpa' gtso chen yin / /
zhes bya ba ni rdo rje sems dpa' nyid gtso bo chen po 'jig rten dbang phyug chen po yin no zhes pa'o / /
ci zhig mdzad nas khyad par ji lta bu zhig mkhyen nas rang gi snying po la snyoms par zhugs she na /
gdug pa thams cad gdul ba'i phyir / /
zhes bya ba la sogs pa gsungs te /
gdug pa yang yin la thams cad kyang yin pas na gdug pa thams cad de drag po la sogs pa'o / /
de rnams gdul ba ni tshar gcad pa dang /
phan gdags pa'o / /
don de'i phyir /
rang gi rigs ni chen po bskyed / /
ces bya ba ste /
bcom ldan 'das rdo rje sems dpa'i rang gi rigs rdo rje me ltar 'bar ba'o / /
rang gi dkyil 'khor rang gi rdo rje las phyung ba ni bskyed pa yin la /
nam mkha' thams cad khyab pas na chen po'o / /
ci'i phyir bskyed ce na /
sangs rgyas kun gyi zhes bya ba la sogs pa gsungs te /
sangs rgyas thams cad kyi khro bo chen po ni sangs rgyas kun gyi khro bo chen po ste /
rdo rje me ltar rab tu 'bar ba'o / /
de ni gang gi phyir gdug cing gtum pa'i sems can thams cad 'dul ba'i thabs te rgyu yin no / /
'di ci'i phyir rgyu yin zhe na /
thams cad med pas na zhes bya ba gsungs te /
sems can gdug cing gtum pa 'dul ba'i thabs kyi rgyu gzhan med pas na /
rang gi rigs chen bskyed pa yin / /
rang gi snying po mchog snyoms zhugs / /
zhes bya ba yin no / /
ci'i phyir de ltar zhugs she na /
ma dag pa'i zhes bya ba gsungs te /
gang gi phyir sems can gyi khams ma dag pa yin pas so / /
rgyu ci zhig gis she na /
'dod chags la sogs kun bsags pas / /
zhes bya ba gsungs te /
'dod chags la sogs pa yang yin la /
kun kyang yin pas na 'dod chags la sogs pa kun te /
de rnams bsags pa'i thog ma med pa'i dus nas byung bas na shas cher bsags pa'o / /
'dod chags la sogs pa bsags pa des na /
gang gi phyir sems can gyi khams ni ma dag par gyur pa de'i phyir snyoms par zhugs par mdzad pa yin no / /
de rnams la yang rab zhen par / /
zhes bya ba ni 'dod chags dang zhe sdang la sogs pa de rnams la rab tu zhen par byed cing /
bud med bsten pa dang /
srog gcod pa la sogs pa'i tshul du zhen cing shin tu mi ldog pas rjes su 'brel par skyes bu'i dam pa ste /
skyes bu'i mchog gis mkhyen cing thugs su chud pa yin no / /
ji ltar na de rnams rab tu zhen pa yin zhe na /
gang gi phyir mi 'dul bas na sangs rgyas kyang mchog tu mnga' na mi mdzad de zhes bya ba smos te /
de rnams gdul bar bya ba'i phyir / /
sangs rgyas kyang mnga' mi mdzad cing / /
bdag por ma gyur pa yin no / /
ci'i phyir zhe na /
mi 'dul bas na zhes bya ba ste /
zhi ba'i tshul gyis mi 'dul bas rgyu de'i phyir ro / /
mchog tu zhes bya ba ni shin tu'o / /
de ltar sangs rgyas kyang 'dul ba la mnga' mi mdzad pas na 'jig rten rnams la zhes bya ba la sogs pa smos te /
rmongs pas shin tu zil gyis mnan par gyur pa'i sems can rnams la phan par bya ba'i phyir /
'jig rten gyi mchog bcom ldan 'das rdo rje sems dpa' snyoms par zhugs pa la gnas par mdzad pa yin no / /
ci zhig la snyoms par zhugs she na /
rang gi snying po mchog la zhes bya ba smos te /
rang gi bdag nyid kyi snying po bzang po mchog ste de la'o / /
'di skad ston pa yin te /
rdo rje sems dpa'i tshul dang de bzhin gshegs pa dang /
rdo rje'i rigs sgeg pa dang /
zhi ba dang khro bo'i nyams kyis 'dul ba'i sems can gyi khams 'dul ba la rab tu bzhag nas /
snying rje'i nyams kyis 'dul ba'i sems can rnams gdul bar bya ba'i phyir bcom ldan 'das rdo rje 'chang chen po'o / /
'phags pa spyan ras gzigs dbang phyug gi ting nge 'dzin la snyoms par zhugs pa yin no / /
de la 'di ni zhes bya ba la sogs pa ni 'di nyid rnam par 'grel pa yin te /
'di ni zhes bya ba 'og nas bshad pa thugs la bzhag nas 'di skad gsungs pa yin no / /
de bzhin gshegs pa thams cad kyi ting nge 'dzin ni 'jig rten dbang phyug gi tshul gyis chos thams cad rang bzhin gyis rnam par dag par so sor rtogs pa'o / /
des kyang ting nge 'dzin gzhan zil gyis mnan nas mdzes shing 'bar bas na rgyal po'o / /
'di nyid ni chos thams cad rang bzhin gyis rnam par dag pa'i chos nyid kyi ye shes kyi rdo rje byin gyis brlab pa'i phyag rgya zhes bya ba'i ting nge 'dzin te /
chos thams cad rang bzhin gyis rnam par dag pa ni shes rab kyi pha rol tu phyin pa'i rang bzhin can gyi sems dang sems las byung ba rnams dang /
pad+ma'i rigs so / /
de rnams kyi chos nyid ni de bzhin nyid do / /
de'i ye shes ni nges pa'o / /
de nyid ni rnam par rtog pa thams cad kyis bskyed cing gzhig par mi nus pas na rdo rje dang 'dra ba'i phyir rdo rje'o / /
gang gis de byin gyis brlab cing 'jig rten dbang phyug gi skur byed pa'i ting nge 'dzin gang yin pa de la ming de skad ces bya'o / /
gang gi phyir ting nge 'dzin gang zhig la rnam par gzigs shing mngon sum du mdzad pas de bzhin gshegs pa thams cad ces bya ba rnam par snang mdzad la sogs pa khams gsum pa ma lus pa zhes bya ba ni /
srid pa gsum mtha' dag thams cad kyi bdag po zhes bya ba'o / /
'phags pa spyan ras gzigs dbang phyug gi thugs su chud pa ni mngon sum du mdzad pa ste /
sems can thams cad gdul bar bya ba'i phyir 'phags pa spyan ras gzigs dbang phyug gi sku tshad med par mdzad do zhes bya ba'i tha tshig go / /
da ni ting nge 'dzin bsgom pa'i man ngag bstan par bya ba'i phyir bsnyems pas zhes bya ba la sogs pa gsungs te /
g.yon pa'i pad+ma'i khu tshur gyis rdo rje pad+ma bzung ste /
des bsnyems pa'i tshul du mdzad nas phyag g.yas pa'i mthe bong dang /
mdzub mos rang gi thugs ka'i phyogs de'i 'dab ma la kha 'byed par mdzad pas rtog cing gzigs par mdzad pa yin no / /
ci zhig gis gzigs she na /
rang bzhin gyis zhes bya ba smos te /
rang gi ngo bo nyid ni rang bzhin te chos thams cad kyi de bzhin nyid do / /
rang bzhin des gzigs pa ni chos thams cad rang bzhin gyis rnam par dag pa'o zhes bsgom par mdzad do zhes bya ba'i tha tshig go / /
ji ltar gzigs par mdzad ce na /
ci nus pa'i ting nge 'dzin gyis zhes bya ba gsungs te /
rang gi nus pa dang rjes su mthun par bsgom pa ni ci nus pa'i ting nge 'dzin te /
ci nus pa'i ting nge 'dzin des pad+ma'i 'dab ma rnam par dbye bar mdzad cing gzigs pa yin no / /
de ni ji ltar zhes bya ba la sogs pa gzigs pa'i tshul rnam par 'brel pa yin te /
ji ltar sgrub pa po'i lag na gnas pa'i pad+ma dmar po 'di kha dog dmar po dang rjes su mthun pa nyid kyis so / /
tshon gyi nyes pa ni tshon gyi skyon te rdzas gzhan dang 'dres pa yongs su spang bar ma gyur pa'o / /
des ma gos pa ni ma 'dres pa ste /
pad+ma dmar du zin kyang ma 'dres pa'i chos dang ldan pas mthe'u chung las byung ba'i chu dang 'dab ma la sogs pa'i nyes pa rnam pa sna tshogs kyis ji ltar pad+ma de la gos par mi 'gyur ba de bzhin du khams gsum dag pa thugs rje chen po dang ldan pa'i chos bdag med pa'i chags pa'i byang chub sems dpa' ni 'dod chags la sogs pa'i nyon mongs pa dang nye ba'i nyon mongs pa'i dri ma dang bral ba yin no / /
rgyu gang gis ni ting nge 'dzin 'di la gzigs shing mngon sum du mdzad pa'i rgyu des rgyal po ste /
de bzhin gshegs pa rnams dbang phyug nyid du gyur pa ste /
'jig rten dbang phyug nyid du gyur pa yin no / /
de yis zhes bya ba ni rgyu des so / /
rdo rje sems dpa' ni rdo rje 'chang chen po'o / /
spyan ras gzigs ni tshul des so sor rtog cing gzigs par mdzad pas dbang phyug ces bya ba gtso bor gyur pa ste /
de lta bur gyur cing nye bar skyed pa'o / /
'dis ni 'di skad ston pa yin te /
'jig rten dbang phyug gi phyag rgya chen po bcings la /
ya thA rak+ta mi daM pad+ma da ma ga to shi rna la li bya te /
ba sa do she Sh+wa bI bI ta d+he thA shud+d+ha tri d+ha tu kaM zhes bya ba'i snying po zlos shing snying po 'di bsgoms pa'i stobs kyis sems can gyi don mdzad pa'i phyir /
bcom ldan 'das 'jig rten dbang phyug nyid du ji ltar 'gyur ba de bzhin du snying po 'di nyid bsgom zhing rnam par gzigs pa'i stobs kyis rdo rje sems dpa' 'phags pa spyan ras gzigs dbang phyug tu gyur pa yin no / /
de nas zhes bya ba'i sgra ni de ma thag pa ste /
bshad ma thag pa'i sgom pa'i snying po'o / /
rang bzhin gyis dag pa'i chos nyid kyi ting nge 'dzin ston par byed pa'i snying po 'di bcom ldan 'das rdo rje 'chang chen pos sgom pa dag pa zhes bya ste /
de kho na nyid kyis sgom pas bsgoms shing yang dang yang du mngon sum du mdzad par gyur pa yin no / /
de'i tshe rgyal po rdo rje 'chang chen po pad+ma chen po 'chang bar gyur cing /
de ltar snang ba yin no / /
gser sbyangs pa ni rin po che gzhan dang ma 'dres pa dang /
dri ma dang bral ba'o / /
ri'i dbang po ni ri rab bo / /
des kyang gzhan dag zil gyis mnan nas mdzes shing 'bar bas gnas pas na mdzes shing 'bar ro / /
gser sbyangs ri yi dbang po ni / /
zhes bya'o / /
rgyal po che zhes bya ba ni de dang bcom ldan 'das 'phags pa spyan ras gzigs dbang phyug gzi mdangs dang mnyam zhing mtshungs pa gang yin pa de la de skad ces bya'o / /
g.yon na bsnyems bcas pad+ma mchog /
ces bya ba la sogs pa la g.yon na zhes bya ba ni g.yon pa'i pad+ma'i khu tshur bsnyems pa dang bcas pas 'dzin pas na /
g.yon pa bsnyems bcas pad+ma zhes bya ba la mchog ni 'jig rten dbang phyug ste /
g.yon na bsnyems pa dang bcas pa'i pad+ma yang yin la mchog kyang yin pas zhes mtshams sbyar ro / /
phyag g.yas pas thugs ka'i phyogs su pad+ma'i 'dab ma 'byed par mdzad pa'o / /
mchog tu gzigs pas nye bar mtshon pas na /
mchog gis rnam par gzigs zhes bya ste /
de lta bu'i tshul gyis gzigs pa'o / /
de nas zhes bya ba la sogs pa la /
de ltar bcom ldan 'das 'phags pa spyan ras gzigs dbang phyug pad+ma'i 'dab ma la gzigs pa'i tshul gyis bzhugs pa'i rjes thogs nyid la bcom ldan 'das kyi phyag na gnas pa'i pad+ma'i 'dab ma rnams la pad+ma chen po 'dzin pa rnams phyung ngo / /
de su zhig yin zhe na /
sangs rgyas la sogs te ji ltar 'og nas bshad pa rnams byung nas sems can rnams 'dul ba'i mchog dam pa dag mdzad par 'gyur ro / /
de nas phyogs bcur sems can rnams skal ba ji lta ba bzhin du sangs rgyas nyid btsal ba la sogs pa ma lus par yang dag par sbyangs nas dpal rdo rje sems dpa'i dkyil 'khor chen po'i dbyibs kyis rdo rje 'jig rten dbang phyug gi dkyil 'khor der bzhugs shing gnas par mdzad do / /
gang la pad+ma bzang po 'dab ma brgyad po yod pa 'di ni pad bzangs te /
pad+ma bzang po'i dkyil 'khor der /
phyogs bcu nas byon pa'i sangs rgyas rnams pad+ma der zhugs pa yin no / /
de ltar de nas ting nge 'dzin thams cad ni /
rnam dag mchog gi chos nyid las / /
zhes bya ba nas brtsams te /
pad+ma bzang po de la bzhugs / /
zhes bya ba'i bar gyi bshad pas ni ting nge 'dzin gnyis pa gsungs pa yin no / /
de nas bsdu ba dang byin gyis brlab pa la sogs pa ni gsum pa yin par shes par bya'o / /
dam tshig dang dbang bskur ba thob pa rnams kyis bzlas brjod dang bsgom par bya'o zhes bya ba 'di'i don bstan par bya ba'i phyir /
ji ltar 'dul ba'i tshul mchog gis / /
zhes bya ba la sogs pa slob dpon gyi las kyi cho ga dang /
slob ma 'jug pa la sogs pa'i las kyi cho ga gsungs pa yin no / /
de nas yang ji skad du bshad pa'i tshul gyis sems can gyi khams rnams skal ba ji lta ba bzhin du /
sangs rgyas nyid btsal ba la sogs pas thams cad yang dag par sbyangs pas de bzhin gshegs pa de rnams kyis bcom ldan 'das 'phags pa spyan ras gzigs dbang phyug la rang gi pad+ma'i rigs kyi dkyil 'khor gyi rtog pa bshad par bya ba'i phyir gsol ba btab pa yin no / /
de nas zhes bya ba'i sgra ni de ma thag pa ston pa'i tshig yin te /
de bzhin gshegs pa thams cad kyis gsol ba btab pa'i rjes thogs nyid la'o / /
sems can thams cad lung dang rtogs pa la rab tu 'jog par mdzad pas na thams cad 'dul mdzad do / /
'di zhes bya ba ni bcom ldan 'das 'phags pa spyan ras gzigs dbang phyug go / /
shin tu dag pa'i chos 'dzin pa / /
zhes bya ba ni bag chags dang bcas pa'i nyon mongs pa dang bral ba pad+ma'i rigs dang /
shes rab kyi pha rol tu phyin pa ni shin tu dag pa'i chos te /
de'i bdag nyid kyi tshul gyis 'dzin par mdzad pas na shin tu dag pa'i chos 'dzin pa'o / /
de su zhig yin zhe na /
rdo rje chos te 'jig rten dbang phyug go / /
rang nyid ni bdag nyid do / /
gzugs thams cad kun du ston pas phyogs bcur mdzes shing 'bar bas na rgyal po'o / /
'jig rten dbang phyug bka' stsal to / /
zhes bya ba ni 'jig rten dbang phyug gis nye bar mtshon pa'i dkyil 'khor ni 'jig rten dbang phyug ces bya ste /
de bcom ldan 'das 'phags pa spyan ras gzigs dbang phyug rgyal pos bka' stsal zhing zhes gsungs pa yin no / /
dkyil 'khor chen po ni dpal rdo rje sems dpa'i dkyil 'khor chen po ste de dag gi phyi'i dkyil 'khor gang yin pa de ni phyi'i dkyil 'khor chen po ste zhes bya'o / /
nang gi dkyil 'khor rang bzhin ji lta bur bri zhe na /
pad+ma zhes bya ba gsungs so / /
de 'dab ma du zhig tu bya zhe na /
'dab ma brgyad pa zhes bya ba gsungs te /
'dab ma brgyad pa bya'o zhes bya ba'i tha tshig ste nang gi dkyil 'khor ni pad+ma 'dab ma brgyad pa bri ba yin no / /
de'i zhes bya ba ni nang gi dkyil 'khor gyi'o / /
dbus zhes bya ba ni lte ba'i phyogs su'o / /
spyan 'dzum pa zhes bya ba 'dzum bag can no / /
'jig rten dbang phyug ces bya ba 'phags pa spyan ras gzigs dbang phyug sna tshogs pad+ma'i gdan la sems dpa'i skyil mo krung gis bzhugs pa dgod par bya'o / /
sku mdog ji lta bu zhe na /
dag pa'i gser gyi pad+ma ni / /
zhes bya ba gsungs te /
gser shin tu sbyangs pa'i mdog 'dra zhing rdo rje'i pad+ma bsnams pa nyid kyi phyir dang /
pad+ma ltar gos pa mi mnga' ba'i phyir de ni pad+ma'i rang bzhin can yin pas na pad+ma'o / /
g.yon bsnyems tshul gyis gzigs mdzad pa / /
zhes bya ba ni /
g.yon pa pad+ma'i khu tshur pad+ma dang bcas pas bsnyems tshul du zhugs shing phyag g.yas pa thugs ka'i phyogs su pad+ma'i 'dab ma 'byed pa la gzigs pas na /
g.yon bsnyems tshul gyis gzigs mdzad pa / /
zhes bya'o / /
rgyan rnams kun gyis rnam par spras / /
zhes bya ba ni rnam par brgyan pa'o / /
spyi bor sangs rgyas kun mchog bzhugs / /
zhes bya ba ni de bzhin gshegs pa 'od dpag tu med pa'i sku ni sangs rgyas kyi sku ste /
de nyid ni mchog go / /
spyi bor bzhugs pa ni de'i dbus su bzhugs pa ste /
'jig rten dbang phyug gi dbu la sangs rgyas kyi sku bzhugs pa dgod par bya'o / /
de'i zhes bya ba la sogs pa la 'jig rten dbang phyug de'i phyogs dang mtshams rnams su sangs rgyas kyi sku gzugs brgyad bri bar bya'o / /
de su zhig yin zhe na ting nge 'dzin bzang po zhes bya ba la sogs pa gsungs te /
shar phyogs su rdo rje 'dod chags ma'i gnas su ni ting nge 'dzin bzang po zhes bya ba'i sangs rgyas kyi sku gzugs bri bar bya'o / /
lhor kI li kI la'i gnas su ni pad+ma chen po zhes bya'o / /
nub tu rdo rje dran ma'i gnas su ni ting nge 'dzin zhes bya'o / /
byang du rdo rje bsnyems ma'i gnas su ni rnam par gzigs pa zhes bya ba'i sangs rgyas kyi sku gzugs bri bar bya'o / /
de rnams kyi zhes bya ba ni ting nge 'dzin bzang po la sogs pa'i g.yon logs su ni rdo rje sbrang rtsi ma la sogs pa'i gnas su rigs kyi lha nyid bri bar bya'o zhes bya ba pad+ma'i lha chen po dang /
pad+ma'i khyab 'jug dang /
pad+ma'i tshangs pa dang /
pad+ma'i 'dod pa'i lha'i gzugs te 'di nyid bstan pa ni zhi ba sred med kyi bu tshangs pa 'dod pa'i gzugs can zhes bya ba smos pa yin no / /
de la zhi ba ni dbang phyug chen po'i gzugs 'dzin pa'i 'jig rten dbang phyug go / /
sred med kyi bu ni sred med kyi bu'i gzugs 'dzin pa'o / /
tshangs pa ni tshangs pa'i gzugs 'dzin pa'o / /
'dod pa'i gzugs can ni 'dod pa'i lha'i gzugs can no / /
spyi bor mtsher zhing mgrin 'degs pa / /
zhes bya ba ni rta mgo ljang gu'am 'dir ci 'dod pa rta'i gzugs can no / /
'dod pa'i lha zhes bya ba'o / /
ting nge 'dzin bzang po la sogs pa 'di dag thams cad phyag mtshan pad+ma bsnams pa bri bar bya'o zhes bya ba bstan par bya ba'i phyir pad+ma can zhes bya ba smos pa yin no / /
rta mgrin lcags kyu bcings nas ni / /
chos kyi tshig gis spyan drang bya / /
zhes bya ba ni rta mgrin gyi lcags kyu'i mtshan nyid 'og nas bshad pa bcings la /
oM sarba ta thA ga ta a ba lo ki te shwa ra zhes bya ba la sogs pa spyan drang ba'i sngags 'og nas bshad pa'i chos kyi tshig gis bzlas shing bcom ldan 'das 'khor dang bcas pa spyan drangs la dkyil 'khor du gzhug pa ni yang dag par spyan drangs pa yin no / /
de nas pad+ma'i rigs zhes bya ba la sogs pa ni go bar zad do / /
dkyil 'khor chen po'i tshul gyis ni / /
cho ga rgyas pa bya ba yin / /
zhes bya ba ni dpal rdo rje sems dpa'i dkyil 'khor chen po las bshad pa'i cho gas bcom ldan 'das 'khor dang bcas pa dam tshig gi phyag rgyas bsgrubs la /
chos dang las dang phyag rgya chen pos rgyas btab ste /
dbang bskur ba'i phyag rgyas dbang bskur la mchod yon phul ba sngon du song ba'i bum pa la sogs pa yang dag par mchod la sdom pa ji lta ba bzhin du legs par blangs nas rang gi snying gar rdo rje pad+ma bskyed de /
phyi rol na gnas pa'i bum pa'i chus bdag nyid la dbang bskur ba'o / /
'di ni cho ga rgyas pa yin la de byas nas ci zhig bya zhe na /
pad+ma chen po'i phyag rgya yis / /
pad+ma'i dkyil 'khor la gzhug bya / /
zhes bya ba gsungs te /
pad+ma chen po pad+ma dang bcas pa bcings la de nyid kyis me tog phreng ba blangs la rdo rje shugs kyis zhugs te /
'jug pa'i glu len pa'i pad+ma'i dkyil 'khor du 'jug par bya'o / /
pad+ma chen po me tog bcas / /
ma yengs yid kyis phyag bya'o / /
zhes bya ba ni /
pad+ma chen po'i phyag rgya me tog dang bcas pa bcings la dkyil 'khor du zhugs te /
bcom ldan 'das la yid bzhin du ma yengs pas phyag bya'o / /
dkyil 'khor zhugs nas ting nge 'dzin / /
bzang po las byung gzungs 'di brjod par bya / /
zhes bya ba ni /
de ltar ji skad du bshad pa'i cho gas dkyil 'khor du zhugs nas rang bzhin gyis dag pa'i ting nge 'dzin las byung ba'i gzungs /
oM zhes bya ba la sogs pas bcom ldan 'das kyi spyan sngar 'dug ste brjod par bya'o / /
de nas mdzub mo lcags kyur bcings / /
chos kyi tshig gis legs spyan drangs / /
zhes bya ba ni sngar bshad pa'i cho gas dkyil 'khor bris la sgo dbye ba byas nas bsdu ba dang mtshan brgya rtsa brgyad pas bstod pa'i rjes thogs nyid la mdzub mo gnyis lcags kyus bcings la rnga sgra ltar zab pa'i dbyangs dang ldan pa'i mtshan nyid can gyis chos kyi tshig gis sngags brjod cing bcom ldan 'das 'khor dang bcas pa spyan drangs shing gshegs par bya'o / /
oM sarba ta thA ga ta zhes bya ba la sogs pa ni go bar zad do / /
'jig rten 'dzin zhes bya ba ni 'jig rten dang 'jig rten las 'das pa'i lha'i gzugs thams cad ni 'jig rten te /
de gzugs thams cad ston pa'i ye shes kyis 'dzin par mdzad pas na /
'jig rten 'dzin te bcom ldan 'das 'phags pa spyan ras gzigs dbang phyug go / /
'jig rten kun mchog ces bya ba ni bcom ldan 'das kyi dkyil 'khor du 'jig rten dang 'jig rten las 'das pa'i lha'i gzugs ni 'jig rten thams cad de /
de'i mchog ni pad+ma'i rigs kyi bdag po'o / /
ting 'dzin cho gas nges par mdzad / /
ces bya ba ni pad+ma'i rigs kyi lha rnams kyi sems rtse gcig pa nyid ting nge 'dzin te /
de rnams thob par byed pa'i thabs rnam pa sna tshogs pa de las nges par 'byung ba'i ye shes mnga' bas na /
ting 'dzin cho gas nges par mdzad / /
ces bsgrub pa'i 'jig rten thams cad kyi mchog 'jig rten dbang phyug 'grub par mdzad pa'o / /
de nas de bzhin slob ma rnams / /
zhes bya ba la sogs pa la ji ltar slob dpon gyis 'jug pa'i cho ga bshad ma thag pa nyid kyis slob dpon zhugs la /
de bzhin du slob dpon gyis slob ma bcug la /
de rnams kyi cho ga rgyas par byas nas slob dpon gyis de rnams la dngos grub kyi ye shes bslab par bya ba yin pas na /
dngos grub thams cad sbyin byed pa'i / /
ye shes dag ni bslab par bya / /
zhes gsungs so / /
phyag rgya chen po la sogs pa sgrub par byed pa'i ye shes slob ma rnams la bslab par bya'o / /
ting 'dzin snying po 'di yis ni / /
sgrub pa chen po gdod nas byung / /
zhes bya ba ni lha thams cad kyi ting nge 'dzin sgrub par byed pa'i bzlas pa'i snying po ni ting nge 'dzin gyi snying po'o / /
ting nge 'dzin gyi snying po de'i bsgrub par bya ba chen po ni 'di'i dngos grub kyi mchog sgrub par byed pa'i cho ga'o / /
bskal pa bzang po la sogs pa'i sngon du yang de ltar byung ba'i tshul gyis gnas pas na gdod nas byung ba'i sgrub pa chen po yin no / /
'jig rten kun gyi dbang phyug nyid / /
ces bya ba ni /
'jig rten gsum po thams cad ni 'jig rten kun te pad+ma'i rigs kyi 'jig rten dbang phyug go / /
de'i ngo bo nyid yin pas na 'jig rten dbang phyug nyid do / /
'dis ni rgyu las 'bras bu nye bar btags pa'i sgo nas bsgrubs la /
'jig rten kun gyi dbang phyug nyid / /
ces bya ba'i sgras bshad do / /
bshad par bya zhes bya ba ni bstan par bya'o / /
ji ltar zhe na /
go rims bzhin du zhes bya ba gsungs te /
sgrub pa'i thabs kyi rim pas sngon du bsnyen pa bya ba yin kyi dang po nyid ni ma yin no / /
bud med rnams kyi nang du zhugs / /
zhes bya ba ni mchod pa rnam pa bcu gnyis kyis lha mo dang khro gnyer ma la sogs pa ni bud med do / /
pad+ma'i zhi ba dang /
pad+ma'i sred med kyi bu dang /
pad+ma'i tshangs pa dang /
pad+ma'i 'dod pa'i gzugs ni 'jig rten gdug pa zhes bya bar grags te de rnams kyi nang du tshud pa'o / /
gang yang rung bar 'dug nas ni / /
zhes bya ba ni yid dang rjes su mthun zhing 'du 'dzi med pa'i gnas su 'dug pa'o / /
pad+ma chen po yongs bzung ste / /
zhes bya ba ni pad+ma'i 'dab ma chen po lce la rdo rje dkar po bsam ste /
bzla bar bya ba'i sngags yid kyis bri ba dang /
rang gi snying gar gnas pa'i rdo rje pad+ma la yang bris nas bzlas par bya ba zlos shing chos thams cad rang bzhin gyis rnam par dag pa'o zhes bsgom par bya'o / /
nyin re ci nus bsgrub par bya / /
zhes bya ba ni sgom pa'i rim pa 'dis nyin re zhing rang gi nus pa dang rjes su mthun pas ji srid skyo bar ma gyur pa de srid kyi bar du bsgom par bya'o / /
de bzhin dus dang zhes bya ba ni snga dro dang /
nyi ma gung dang /
phyi dro dang mtshan phyed la'o / /
stobs ji bzhin zhes bya ba ni rang gi nus pa dang rjes su mthun pas so / /
cho ga 'di yis zhes bya ba la sogs pa ni go bar zad do / /
de nas phyag rgya bsgrub pa ni / /
zhes bya ba ni phyag rgya chen po dang /
dam tshig gi phyag rgya dang chos kyi phyag rgya dang las kyi phyag rgya la ni phyag rgya zhes bya ste /
de'i sgrub pa bshad par bya'o zhes bya ba don gyis sbyar ro / /
phyag rgya bcings te ting 'dzin gnas / /
zhes bya ba ni 'dod pa'i lha'i phyag rgya chen po bcings nas de'i rang bzhin ni bsgom par bya'o / /
dngos grub chen po nyid thob par / /
zhes bya ba ni /
phyag rgya chen po'i rang bzhin rdzogs pa'i dngos grub chen po nyid do / /
de thob par ni de'i rang bzhin du bsam par bya'o / /
dam tshig dam tshig mchog gis te / /
zhes bya ba ni rang gi lha'i dam tshig ni phyag rgya'i dam tshig go / /
dam tshig ni dam tshig gis zhes bya ba dam tshig gi phyag rgya bcings pas bdag nyid thob par 'gyur ba'o / /
las ni las mchog phyag rgyas so / /
zhes bya ba ni rang gi lha'i las kyi phyag rgya ni las te /
las de las mchog gis zhes bya ba rang gi lha'i las kyi phyag rgya bcings nas bdag nyid kyis thob par 'gyur /
chos kyi phyag rgya dang phyag rgya chen po dang /
dam tshig gi phyag rgya dang /
las kyi phyag rgya'i sgrub pa ni sgrub pa chen po ste bshad ma thag pa 'di nyid do / /
de ston par byed pa sgra'i tshogs ni rgyud ces bya'o / /
'di skad ston pa yin te /
bdag bsrung ba dang /
gnas bsrung ba byas la rang gi lha mdun du bzhag ste /
pad+ma'i dril bu thogs nas cho ga thams cad rjes su spyad par bya'o / /
de la 'dir re zhig dang por phyag bya ba la sogs pa sngon du 'gro bas rdo rje thal mo dang /
rdo rje bsdams pa bcing bar bya'o / /
de nas rdo rje bsdams pa rang gi snying gar dral bar bya'o / /
de nas rdo rje 'bebs pa'i phyag rgyas bdag nyid la dbab par byas la /
phyag rgya de nyid snying gar ji lta ba bzhin du dgrol bar bya'o / /
de nas dam tshig gi rdo rje khu tshur de bzhin du bcing ngo / /
de nas rang gi snying gar gnas pa'i rdo rje pad+ma la bzlas par bya ba'i sngags bsam la /
de nyid yid la zlos shing chos thams cad bdag med par bsgom par bya'o / /
de nas rang gi sems bzlas par bya ba'i sngags kyi ngo bor bsams la de dbyangs kyi yi ge bcu drug dang bcas pa la zla ba'i dkyil 'khor du bdag nyid bsam par bya'o / /
de'i steng du yang bzla bar bya ba'i sngags bsams la /
ka la sogs pa gsal bar bya ba'i yi ge dang bcas pa la zla ba'i dkyil 'khor gnyis pa de yang bzlas pa'i snying po dang bcas pa las dang po'i rdo rje de nyid 'gro ba 'dul ba'i rnal 'byor pas rdo rje pad+mar bsam mo / /
gzhan dag gis rang gi lha'i mtshan ma dang /
de'i dbus su bzlas par bya ba'i sngags yid kyis bsams la /
bdag nyid rang gi lha'i phyag rgya'i ngo bor bsam shing phyag rgya'i tshul las pad+ma'i rigs thams cad spros la /
des gdul bar bya ba thams cad gdul bar byas nas /
de rnams phyag rgya'i gzugs der yid kyis bcug la /
sems dpar byin gyis rlob pa'i sbyor bas phyag rgya'i gzugs de rdo rje sems dpar bdag nyid bsams la /
rdo rje sems dpa' de rang gi sngags zlos shing rang gi lha'i gzugs su bsam par bya ste / /
de nas ma hA sa ma ya sa twa haM zhes brjod de /
rang gi lha'i dam tshig gi phyag rgya bcings nas sa ma yo\u0f85haM zhes brjod la dam tshig gi phyag rgya de nyid dang /
sa ma ya satwa a d+hi tiSh+Tha swa mAM zhes bya bas snying ga dang /
dpral ba dang lkog ma dang spyi bor byin gyis brlab po / /
de nas rang gi lha'i phyag rgya chen po bcings te /
mdun du sna tshogs pad+ma'i steng du rang gi lha'i sngags kyi mthar yi ge a dang bcas pa las lha'i mtshan ma bsam par bya'o / /
de nas rang gi lha'i sngags zlos shing rang gi lha'i mtshan ma phyag rgya'i ngo bor bdag nyid bsam par bya'o / /
des yang rang gi lha'i sngags zlos shing phyag rgya des rang gi lha'i skur bdag nyid bsam par bya'o / /
de nas rdo rje pad+ma'i lcags kyu ma la sogs pa'i las kyi phyag rgya rnams kyis de nyid du rang gi lha dgug pa dang /
gzhug pa dang /
bcing ba dang dbang du byas la /
rang gi dam tshig gi phyag rgya dang rang gi lha'i sngags dang /
dr-i sh+ya zhes kyang brjod la blta bar bya'o / /
de nas rta mgrin gyi lcags kyu dang bzlas par bya ba'i sngags kyis rang gi lus la bcug la /
rang gi dam tshig gi phyag rgya bcings te /
sa ma ya s+t+waM zhes brjod do / /
'od kyi dkyil 'khor bskyed la sa ma ya s+t+waM /
a haM dzaHhUM baM hoHzhes bya ba dang /
rang gi sngags lan gsum brjod la rang gi lus kyi nang du gtogs pa dang lhan cig tu gyur par bdag nyid bsam par bya'o / /
de nas yid kyis legs so zhes bya ba'i sbyor bas de bzhin gshegs pa thams cad rang gi lus la bcug la dam tshig gi phyag rgya rnams kyis rab tu bsgrubs nas rang gi lha dang de bzhin gshegs pa thams cad chos dang las dang phyag rgya chen pos rgyas btab ste /
dang po'i rdo rje bcings las bdag nyid de bzhin du byin gyis brlabs la yi ge brgya pas brtan par bya'o / /
de nas dbang bskur ba'i phyag rgyas dbang bskur la rdo rje pad+ma dang /
bdag po dang ming gi dbang bskur ba blangs la dngos grub kyi rdo rje brtul zhugs blang bar bya'o / /
de nas pad+ma'i rdo rje mtshon cha ma la sogs pa phyag rgya'i mchod pa bzhis bdag nyid mchod la pad+ma chen po'i me tog dang bcas pa bcings te yid bsdus te phyag bya'o / /
de nas de kho na nyid dang /
chos dang dam tshig gsum blangs la rang gi sngags lan gsum bzla bar bya'o / /
de nas /
dngos grub chen po kun kyi mchog /
dbang phyug chen po bdag po'i mchog /
'jig rten mgon khyod bdag gyur cig /
de skad ces brjod nas rab tu bsgrubs te de bzhin du lce dang /
rang gi snying gar gnas pa'i rdo rje pad+ma la rang gi sngags rnam par bsams la /
chos kyi tshig zlos shing yid kyis sems can gyi khams thams cad pad+ma'i rigs kyi rang bzhin du byas la 'gro ba thams cad 'dul ba'i lha'i dkyil 'khor gyi dbus su 'dug ste /
chos thams cad rang bzhin gyis dag par nyin re zhing bya ba'i sbyor ba zla ba gcig tsam gyi bar du bsgom par bya'o / /
de nas yang bzlas brjod 'bum byas la mthar mtshan thog thag bsgom par bya ste /
de lta bus ni 'jig rten dbang phyug nyid thob par 'gyur ro / /
chos kyi phyag rgya sgrub pa'o / /
de nas phyag rgya chen po bsgrubs na snga ma bzhin du cho ga thams cad rjes su spyad nas phyag rgya chen po bcings la /
zla ba gnyis kyi bar du bdag nyid 'jig rten dbang phyug tu bsgom la mthar mtshan thog thag bsgoms na nang par 'jig rten dbang phyug dang 'dra bar 'gyur ro / /
de bzhin du dam tshig gi phyag rgya bsgrubs na dam tshig gi phyag rgya bcings te cho ga thams cad rjes su spyad nas mthar mtshan thog thag bsgoms nas de bzhin du 'jig rten dbang phyug dang 'dra bar 'gyur ro / /
de nas las kyi phyag rgya bshad par bya ste /
de bzhin du cho ga thams cad rjes su spyad la /
rang gi snying gar hri las sna tshogs pad+ma bsams la /
las kyi phyag rgya bcings te /
zla ba gnyis kyi bar du bsgoms la /
mthar mtshan thog thag bsgoms na /
nang par 'jig rten dbang phyug dang 'dra bar 'gyur ro / /
da ni yang dkyil 'khor gyi cho ga thams cad brjod par bya'o / /
bdag dang gnas bsrung bar byas la /
rdo rje 'khor lo'i phyag rgyas 'gro ba 'dul ba'i dkyil 'khor sprul la gal te 'byor pa yod na me tog la sogs pas yang dag par mchod do / /
sgo bzhi nas dkyil 'khor lnga pas phyag byas la phyag bzhi la sogs pa sngon du 'gro bas snga ma bzhin du sdom pa gzung bar bya'o / /
de nas de bzhin du rdo rje thal mo la sogs pa nas dam tshig gi khu tshur bcing ba'i bar gyi phyag rgya bcings la thams cad bya'o / /
de nas sarba shud+d+haH zhes brjod cing 'phags pa 'jig rten dbang phyug la sogs pa nas /
lha mo pad+ma'i dril bu ma'i bar gyi dam tshig gi phyag rgya bcings la /
de'i snying po yang lan gsum gyi bar du brjod cing oM badzra muHzhes bya ba yang brjod nas dam tshig gi phyag rgya rnams rang gi snying gar dgrol zhing lha rnams kyi sku dang gsung dang thugs rdo rje rang gi snying gar gnas pa'i rdo rje pad+ma la yid kyis gzhug par bya'o / /
de nas sdig pa dral ba'i phyag rgyas sdig pa thams cad dral bar bya'o / /
de nas rang gi snying gar gnas pa'i rdo rje pad+ma la bzlas par bya ba'i sngags bsams la /
de nyid yid la zlos shing chos thams cad bdag med par bsgom par bya'o / /
de nas sngar gyi cho ga rnams rjes su spyad la bcom ldan 'das 'jig rten dbang phyug gi phyag rgya chen po bcing bar bya'o / /
de nas nam mkha' thams cad dang mnyam pa'i rang gi snying ga'i zla bar yid kyis nam mkha' dang mnyam pa'i sbyor bas zhugs la rdo rje 'khor lo'i phyag rgyas rang gi dkyil 'khor bskyed nas 'jug pa'i phyag rgya bcings te 'jug par bya'o / /
de nas rang gi spyi bor me tog dor bar bya'o / /
de nas dngos grub kyi rdo rje brtul zhugs blang ba'i bar gyi cho ga rnams rjes su spyad la dkyil 'khor de /
rang gi snying ga'i zla ba'i nang du tshud par bsam par bya'o / /
de nas snga ma bzhin du bcom ldan 'das 'phags pa spyan ras gzigs dbang phyug rang gi lus la bcug la dam tshig gi phyag rgyas rab tu bsgrubs nas chos dang las dang phyag rgya chen pos rgyas btab la /
'phags pa de kho na nyid bsdus pa las gsungs pa'i 'gro ba 'dul ba'i rnal 'byor chen po byas la /
snga ma bzhin du dang po'i rdo rjes bdag nyid byin gyis brlabs nas yi ge brgya pas brtan par byas la /
snga ma bzhin du dngos grub kyi rdo rje brtul zhugs blangs pa'i bar gyi cho ga rnams rjes su spyad par bya'o / /
de nas pad+ma'i mtshon cha ma la sogs pa phyag rgya'i mchod pa bcu gnyis kyis bdag nyid mchod la pad+ma chen po bcings la /
bcom ldan 'das la de bzhin du phyag byas nas phyag bzhi bya'o / /
de nas de kho na nyid dang chos dang dam tshig bzung nas bzlas pa bya ba'i sngags lan gsum brjod par bya'o / /
de nas oM badzra At+ma ko\u0f85haM zhes brjod de lha thams cad kyi sku dang gsung dang thugs rdo rje'i rang bzhin du bdag nyid bsam par bya'o / /
oM swa b+hA wa shud+d+ho\u0f85haM zhes brjod do / /
gzugs brnyan dang mtshungs shing stong pa'i rang bzhin can du bsam par bya'o / /
oM sarba sa mo\u0f85haM zhes brjod de chos bdag med pa'i ye shes las byung ba'i lha thams cad kyi rang bzhin bdag yin par bsgom par bya'o / /
de nas rang gi snying gar gnas pa'i rdo rje pad+ma'i dbus su /
ya thA rak+ta mi daM pad+ma rA ga to she nA li bya te /
bA sha do she Sha bi bI d+he ta thA shud+d+haM tri d+hA tu kAM zhes bya ba yid kyis bris la /
chos kyi dam tshig gis bzlas shing bzlas brjod 'bum bya'o / /
de nas dkyil 'khor thams cad kyi / /
sngags re re zhing bzlas brjod 'bum bya'o / /
de ltar byas na sngon du bsnyen pa byas par 'gyur ro / /
yang na rang gi snying gar rdo rje 'khor los dkyil 'khor sprul la /
'phags pa 'jig rten dbang phyug la sogs pa nas pad+ma'i dril bu ma'i bar du rang gi snying po bkod la /
snga ma bzhin du snying po gsum brjod cing don gsum bsgoms la bdag ni rang nyid 'gro ba 'dul ba'i dkyil 'khor chen po'i ngo bo nyid yin no zhes rnam par bsams la /
ya thA rak+ta mi daM pad+ma zhes bya ba'i sngags lha thams cad kyi thugs ka na gnas pa'i rdo rje pad+ma bkod de /
chos kyi tshig gis zlos shing ji srid bsgom pa'i dus su nyin re zhing mngon sum du mthong bar gyur pa de srid kyi bar du bsgom par bya'o / /
de lta bus ni sngon du bsnyen pa shin tu yang byas par 'gyur ro / /
de nas zhag bdun gyi bar du dkyil 'khor 'di'i ting nge 'dzin gsum bsgom pa nas brtsams te bsgom par bya'o / /
de nas dkyil 'khor 'di kun du bri'o / /
de la dang por re zhig yo byad thams cad dang ldan pas mngon par 'dod pa'i dkyil 'khor gyi sa'i dbus su rdo rje hUM mdzad kyi sbyor ba byas la /
rdo rje gtsug tor la sogs pa rang gi lus la bkod de /
mi rus kyi phye ma'i sbyin sreg gis dkyil 'khor gyi bgegs bzlog la zhi ba'i sbyin sreg gi cho gas bdag dang slob ma rnams zhi bar bya'o / /
de nas snga ma bzhin du sa yang dag par sbyong ba'i cho ga dang sa yongs su bzung ba'i cho ga rjes su spyad la dkyil 'khor gyi sa'i dbus su 'dug ste /
rdo rje me ltar 'bar ba'i khro bor snyoms par zhugs pa las langs nas bgegs bsal ba la sogs pa ji lta ba bzhin du byas la /
mchod pa rnam pa lnga dang mchod yon dang /
las thams cad pa'i chu snod la sngags yongs su bzlas te rdo rje 'khor los 'gro ba 'dul ba'i dkyil 'khor mdun du sprul la phyag btsal ba la sogs pa sngon du 'gro bas sdom pa bzung ba byas la snga ma bzhin du rnal 'byor chen po byas la /
de nas cho ga thams cad rjes su spyad la de kho na nyid dang /
chos dang dam tshig gzung ba snga ma bzhin du ri rab bskyed la /
ri rab kyi steng du rdo rje 'khor los dkyil 'khor bskyed la dkyil 'khor gyi dbus su sems dpa'i skyil mo krung gis 'dug ste bdag nyid spro ba skyed pa la sogs pa sngar bshad pa'i cho ga thams cad byas nas lus thams cad kyis phyag byas la ting nge 'dzin gsum bsgom par bya'o / /
de nas 'gro ba 'dul ba'i phyag rgya chen po bcings la de'i snying po bzla bar bya'o / /
de nas de bzhin gshegs pa thams cad kyi dkyil 'khor bri bar bya ba'i phyir / /
rdo rje pad+ma'i rigs chen po / /
sangs rgyas kun mchog bshad du gsol / /
zhes bya bas bdag nyid la gsol ba btab par bsam par bya'o / /
de nas dam tshig gi phyag rgya dang /
ya thA rak+ta mi daM pad+maM rA ga to she nA li bya te /
bA sa do she ShA bi bI d+he ta thA shud+d+haM tri d+hA tu kAM /
badzrod tiSh+Tha maN+Da la u tha pa ya zhes brjod la dkyil 'khor bteg ste bar snang gi phyogs su bzhag la rang gi sngags dang /
rang gi dam tshig gi phyag rgyas snying ga dang dpral ba dang lkog mar bdag nyid byin gyis brlab la yang phyag rgya chen po bcings te /
badzra dr-iSh+T-i ma Ta zhes bya ba mig gnyis su bkod la a zhes bya bas rang gi rkang mthil gnyis su sna tshogs rdo rje bsams la /
rkang mthil gnyis gnon pa'i ri rab nas brtsams te /
sa gzhi gtan pa la thug pa'i bar gyi sa phyogs thams cad rdo rje'i rang bzhin can du byas te /
phyag rgya la gnas de bzhin langs / /
kun du rnam par bltas nas ni / /
snying po kun du zlos byed cing / /
bsgyings pa'i tshul gyis yongs su bskor / /
rdo rje lta bas kyang phyogs dang mtshams dang nam mkha' dang sa 'og dang dkyil 'khor bcing ba dang ra ba dang dra ba bya'o / /
yang rdo rje me ltar 'bar ba'i snyoms par zhugs pas langs la bgegs gzhom pa la sogs pa bya'o / /
de nas dkyil 'khor gyi sgo bzhi phye la gsang ba'i gzugs can gyi dkyil 'khor ji lta ba bzhin du spyan drangs nas snga ma bzhin du phur bus gdab par bya'o / /
de nas snga ma bzhin du thams cad byas la slob ma lhag par gnas pa dang /
lha lhag par gnas par bya'o / /
de nas nyi ma gnyis pa la mal nas langs la snga ma bzhin du rnal 'byor chen po byas nas yang dkyil 'khor thams cad snga ma bzhin du bteg ste /
bar snang gi phyogs su bzhag ste snga ma bzhin du thig gdab pa'i sngags dang /
tshon sna lnga'i srad bu la bdag po lnga yongs su blangs la nyi ma 'char ba'i dus su dkyil 'khor dris byug cing me tog sil ma bkram pa byas la /
dza las mig g.yon dang g.yas su zla ba dang nyi ma ser po snang ba bskyed nas /
oM hUM trAM hrIHa zhes zlos shing rang gi snying gar gnas pa'i rdo rje pad+ma las sgrub pa'i grogs mchog pad+ma'i gar gyi dbang phyug gi gzugs su yid kyis phyung la /
g.yon pa'i rdo rje khu tshur gyis tshon sna lnga'i skud pa blangs la /
dang por sngags kyis sbyangs shing dri dang bcas pa'i tshon dkar po'i nang du sbangs la /
dzaHzhes bya bas srad bu grogs po'i lag tu btang la snga ma bzhin du phyi'i dkyil 'khor thig gdab par bya'o / /
de'i dbus su snga ma bzhin du ka ba brgyad kyi tshul gyis pad+ma 'dab ma brgyad pa pad+ma'i phreng bas bskor bas thig btab la tshon sna lnga'i phye mas phyi dang nang gi dkyil 'khor thams cad snga ma bzhin du bri bar bya'o / /
de nas dkyil 'khor gyi lte bar sna tshogs pad+ma la 'jig rten dbang phyug gi sku lugs ma'am /
brkos pa'am bris pa sku mdog gser btso ma 'dra ba phyag g.yon pa pad+ma'i khu tshur gyis pad+ma bsnams shing dkur bsten nas de la gzigs pa'i tshul gyis phyag g.yas pa'i mthe bong dang de'i mdzub mos de'i 'dab ma phye ba mdzad pa /
rgyan thams cad kyis spras pa /
pad+ma'i phreng ba dang /
bcom ldan 'das 'od dpag tu med pa dang ldan pa'i cod pan dang dar dpyangs kyi dbang bskur bas dbang bskur bar 'dzum par gzigs pa sems dpa'i skyil krung gis bzhugs pa rang gi snying pos dgod par bya'o / /
de'i mdun du 'dod chags rdo rje ma'i gnas su shar gyi pad+ma'i dkyil 'khor du ting nge 'dzin bzang po zhes bya ba sangs rgyas kyi sku gzugs can sna tshogs pad+ma la rdo rje skyil mo krung gis bzhugs pa /
phyag g.yon pas rdo rje pad+ma bsnams shing ting nge 'dzin la snyoms par zhugs pa /
de'i g.yas logs su kI li kI la'i gnas su de bzhin gshegs pa pad+ma chen po zhes bya ba thugs ka'i phyogs su pad+ma'i khu tshur gnyis kyis rdo rje pad+ma gnyis bsnams nas bzhugs pa'o / /
de'i rgyab tu rdo rje dran ma'i gnas su de bzhin gshegs pa'i ting nge 'dzin zhes bya ba phyag g.yon pas rdo rje pad+ma bsnams shing ting nge 'dzin la snyoms par zhugs pa'o / /
de'i g.yon logs su rdo rje bsnyems ma'i gnas su de bzhin gshegs pa kun du gzigs pa zhes bya ba sangs rgyas kyi tshul can pad+ma'i khu tshur gnyis kyis rin po che'i pad+ma gnyis bsnams nas rin po che'i pad+ma stsol ba'i phyir sems can thams cad kyi bsam pa thams cad yongs su rdzogs par mdzad pa'i sbyor bas bzhugs shing /
sna tshogs pad+ma la rdo rje skyil krung gis bzhugs pa'o / /
'di dag thams cad kyang 'jig rten dbang phyug gi gzugs 'dzin par bri bar bya'o / /
de yang /
yongs su 'jig rten dbang phyug gzugs / /
sangs rgyas la sogs rigs kyi lha / /
zhes gsungs pa yin no / /
de nas 'di rnams kyi snying po ni /
sarba ta thA ga ta pad+ma dzaHhUM badzra pad+ma ma he pad+ma ma he pad+ma baM hoH pad+ma ma no ra dza zhes bya ba yin no / /
yang dkyil 'khor 'di nyid kyi rdo rje sbrang rtsi ma'i gnas su 'phags pa don yod pa'i zhags pa lha chen po'i gzugs 'dzin pa sku mdog dkar po phyag bzhi pa /
phyag g.yas pa gnyis kyis rtse gsum 'chang zhing mchog stsol ba /
g.yon gnyis kyis zhags pa dang pad+ma bsnams pa /
bden bral gyi mtshams su khyab 'jug gi gzugs 'dzin pa sku mdog nag po phyag bzhi pa phyag g.yas gnyis na 'khor lo dang dbyug pa bsnams pa /
g.yon gnyis na pad+ma dang dung bsnams pa /
rlung gi mtshams su 'jig rten dbang phyug tshangs pa'i gzugs can sku mdog dkar po zhal bzhi dang phyag bzhi mnga' ba g.yas gnyis na phreng ba dang dbyug pa bsnams pa /
g.yon gnyis na pad+ma dang spyi blugs bsnams pa'o / /
dbang ldan gyi mtshams su 'jig rten dbang phyug 'dod pa'i gzugs 'dzin pa zhal gnyis pa phyag bzhi pa /
de la phyag g.yas gnyis kyis mda' dang lcags kyu bsnams pa /
g.yon gnyis kyis gzhu dang pad+ma bsnams pa'o / /
zhal dang po ni 'dod pa'i lha'i gdong 'dra ba /
spyi bo na rta mgo ljang gu'i mgrin pa bteg ste mtsher bar byed pa'i tshul can no / /
de nas 'di rnams kyi snying po ni /
hUM pad+ma narte shwa ra hUM phaT /
he ma hA pad+me bi shwa murte sid+d+h+ya hUM phaT /
hrIHpad+ma pad+ma hUM aH ho pad+ma a shwA gra ma hUM dza zhes bya'o / /
sgeg mo la sogs pa nas pad+ma'i dril bu ma'i bar ni dpal rdo rje sems dpa'i dkyil 'khor chen po las bshad pa'i snying po nyid kyis dgod par bya'o / /
'dir khyad par ni 'di yin te 'di lta ste /
phyag mtshan rnams pad+mas mtshan pa yin no / /
de ltar dkyil 'khor bris nas phyi rol du snga ma bzhin du rdo rje hUM mdzad kyi sbyor bas dkyil 'khor gyi sgo phye la de bzhin du thams cad byas nas bsdu ba bya'o / /
de nas mtshan brgya rtsa brgyad pas yang dag par bstod la spyan 'dren pa'i phyag rgya'i dril bu dang bcas pa'i sngags 'dis bcom ldan 'das 'khor dang bcas pa thams cad spyan drangs la dkyil 'khor du gzhug par bya'o / /
oM sarba ta thA ga ta a ba lo ki te shwa ra pad+ma hasta a ya ti shI g+h+rAM /
i me badzra mu dra ba tre d+hA kr-i Shu sa ma ye ba d+d+ha ba shi ka ro mi ta /
dzaHhUM baM hoHsho d+ha ya sarba sid+d+h+ya ya pad+maM ma hA badzra d+ha ra s+t+waM /
de nas 'di'i phyag rgya bshad par bya ste /
rdo rje bsdams pa bcings la mdzub mo gnyis gshibs te /
lcags kyur byas la mthe'u chung gnyis shin tu brkyang ba ni rgod ma'i kha gdangs pa zhes bya ba yin te /
kha bskyod pa'i tshul du bya ba 'di ni pad+ma lcags kyur zhes bya ste /
'di mdzub mo gnyis kyis spyan drang bar bya'o / /
de nas pad+ma'i gnod sbyin gyi dam tshig gi phyag rgyas bgegs bskrad pa la sogs pa byas la rdo rje khu tshur gyis sgo rnams bcad de /
rdo rje bsrung bas bsrung ba thams cad yang dag par bsrungs la tshigs su bcad pa dang /
sngags kyis bcom ldan 'das 'khor dang bcas pa la mchod yon phul nas dam tshig gi phyag rgya rnams kyis bcom ldan 'das 'khor dang bcas pa bsgrub par bya'o / /
de nas chos dang las dang phyag rgya chen pos rgyas btab la oM badzra d+harma a b+hi Shiny+tsa zhes bya ba dang /
de bzhin gshegs pa thams cad kyi sku'i dam tshig gi phyag rgya dang 'od dpag tu med pa'i dbang bskur bas dbang bskur ro / /
de nas mchod yon phul la bum pa la sogs pa phyi'i mchod pa rnams dang /
pad+ma'i mtshon cha la sogs pa phyag rgya'i mchod pa bcu gnyis kyis yang dag par mchod la pad+ma chen po me tog dang bcas pa bcings la yid ma yengs par oM pad+ma su khaM zhes bya ba zlos shing phyag bya'o / /
de nas phyag bzhi byas nas phyi rol tu gtor ma la sogs sbyin par bya'o / /
de nas pad+ma'i gnod sbyin dang rdo rje me tog dang na bza' dkar mos sbyin sreg gi cho gas sbyin sreg byas la /
bcom ldan 'das kyi dkyil 'khor thams cad kyi dbus su bcom ldan 'das me tog gis mchod la bzhugs su gsol te /
bcom ldan 'das kyi sngags kyis mar gyi sbyin sreg brgya rtsa brgyad dbul bar bya'o / /
ting nge 'dzin bzang po la sogs pa la ni rang gi snying pos sbyin sreg bdun bdun dbul bar bya'o / /
de nas yang lha thams cad kyi snying po zlos shing me tog gi dkyil 'khor de bri ba'i dkyil 'khor dang lhan cig tu gcig tu bya'o / /
de nas phyag bya ba la sogs pa sngon du 'gro bas sdom pa blangs la de bzhin du byang chub kyi sems chen po bskyed nas /
su ra te sa ma ya s+t+waM ho badzra sid+d+h+ya ya tha su khaM zhes bya ba dang /
pad+ma'i khu tshur gyis rdo rje pad+ma blangs la rang gi snying gar bzhag ste /
rang gi snying ga'i zla ba la rdo rje pad+ma bskyed nas /
shar [(]kyi [,]gyi [)]phyogs kyi sgor bltas te phyi rol na gnas pa'i bum pa'i chus bdag nyid dbang bskur la /
rdo rje thal mo khong stong gi gung mo dang /
mthe bong dang mthe chung kha phye la 'dab ma bzhi pa me tog dang bcas pa bcing bar bya'o / /
de nas des me tog gi phreng ba blangs la 'jug pa'i glu'i mchod pa blangs la rdo rje shugs kyis dkyil 'khor du 'jug par bya'o / /
de ni 'di yin te /
ka tsita a ti ro tri d+ha nu u gra dzI na su ha ri ma /
pra pa d+ye si ka pA d+hi tiSh+Tha tsakra d+ha ra murti sa man+ta /
A gats+tsha bi ni ya taM /
ka tsita ni so mya shAn+ta bA /
pU ra ka ri daM ka mi la sa ni s+ya be ka tsit+ta di bat+te /
kA ma sa ma yaM pra sid+d+h+ya ma hA pad+ma rA dza hoH zhes bya ba dang pad+ma'i lcags kyu ma zlos shing 'jug par bya'o / /
yang lho phyogs kyi sgo nas pad+ma'i zhags pa ma'i snying po zlos shing 'jug par bya'o / /
de nas nub phyogs kyi sgo nas pad+ma'i lcags sgrog ma'i snying po zlos shing 'jug par bya'o / /
yang byang phyogs kyi sgo nas pad+ma'i dril bu ma'i snying po zlos shing 'jug par bya'o / /
yang shar phyogs kyi sgo nas zhugs la yid kyis ma yengs par phyag bya'o / /
de nas de'i 'og tu oM bi shwa d+ha ya tsit+taM me sarba d+harme sh+ya badzra Ni zhes brjod par bya'o / /
de nas dkyil 'khor la bskor ba lan gsum byas la bcom ldan 'das kyi spyan sngar 'dug ste /
'di skad ces brjod par bya'o / /
'dod chags chen po bde ba che / /
rdo rje chen po nor che ba / /
ye shes chen po las che ba / /
rdo rje sems thogs bdag grub mdzod / /
yang 'di skad ces brjod do / /
dzaHhUM baM hoHpra sid+d+h+ya maMHde nas rdo rje chu 'thungs la bdag nyid la dbab par bya'o / /
dang por re zhig sa ma ya s+t+waM zhes brjod de dam tshig gi phyag rgya rnams bcing ngo / /
de nas oM pad+ma sa yo ta a tiSh+Tha a zhes zlos shing sems ma rdo rje ma'i sbyor ba byas nas a zhes bya ba lan brgya bzla bar bya'o / /
de nas 'jig rten dbang phyug gi snying po lan brgya bzlas nas dbab par bya'o / /
de nas 'jig rten dbang phyug gi snying pos me tog dor ro / /
de nas de blangs la de nyid kyis rang gi mgo la bcing bar bya'o / /
de nas de nyid kyis gdong g.yogs dgrol lo / /
de nas de nyid zlos shing shar phyogs nas brtsams te /
dkyil 'khor blta bar bya'o / /
de nas 'jug pa'i phyag rgya bcings la tiSh+Tha badzra zhes bya ba la sogs pas rang gi snying gar dgrol lo / /
de nas 'gro ba 'dul ba'i phyag rgya chen po bcings la bde bas bzhin ras dang bzhin yid tsam 'dzum pa'i ye shes kyis rdo rje blangs pas bcom ldan 'das la lta zhing mchu mnyam par bzhag ste /
ji srid bcom ldan 'das kyis mthong ba stsal nas rang gis dngos grub stsol bar mdzad pa de nyid kyi bar du bzlas brjod bya'o / /
de nas rdo rje thal mo bskor ba shis pa brjod pa'i tshul du rang gi snying gar bzhag ste /
mtshan brgya rtsa brgyad kyis bstod nas pad+ma'i mtshon cha ma la sogs pa'i gsang ba'i mchod pa bzhis bcom ldan 'das la yang dag par mchod la glu dang rol mo la sogs pa'i mchod pas kyang legs par mchod par bya'o / /
de nas bdag nyid la dbang bskur ba la sogs pa'i cho ga thams cad snga ma bzhin du rjes su spyad par bya'o / /
slob dpon gyi las kyi cho ga rdzogs so // //
de nas slob ma 'jug pa la sogs pa'i cho ga bshad par bya ste /
rdo rje mchod yon bskor bcings na / /
snying nas bsam g.yos bzhin gyis ni / /
mgo bos legs par phyag byas na / /
dngos grub thams cad rab grub byed / /
zhugs nas dkyil 'khor lan gsum ni / /
bskor ba byas te 'di brjod bya / /
'dod chags chen po bde ba che / /
'gro ba kun kyang 'grub par mdzod / /
de nas dus kyi mchod pa yis / /
bde ba chen po yang dag mchod / /
de bzhin pad+ma'i dbang bskur zhing / /
slob ma blangs te 'jug par bya / /
de nas slob ma bslab pa'i gzhi lnga yongs su bzung ba'am /
dge tshul lam dge slong gi sdom pa yongs su bzung la /
rig pa'i sdom pa don du gnyer bas slob dpon la phyag byas la 'di skad ces brjod par bya'o / /
dga' chen khyod bdag ston pa bas / /
slob dpon khyod ni dgongs su gsol / /
byang chub sems dpa'i tshul bstan pa / /
mgon po chen po bdag 'tshal lo / /
dam tshig de nyid stsal du gsol / /
sdom pa rnams kyang bdag la stsol / /
de nas pad+ma'i gnod sbyin yongs su bzlas pa'i ras kyis smad g.yogs dang stod g.yogs byas la /
yang pad+ma'i gnod sbyin dang sgo srung ma rnams bzlas pa'i dar gyis gdong g.yogs bcings te /
me tog gi phreng ba btags shing gdong dri zhim par byas la slob ma phyag bzhi byed du gzhug go / /
de nas snga ma bzhin du sdom pa 'dzin du gzhug go / /
de nas sngar bzhin du rang gi cho gas byang chub kyi sems chen po bskyed pa byed du bcug la /
de'i snying gar rdo rje pad+ma bskyed de /
bum pa'i chus dbang bskur la yon gyi mchog blangs nas 'jig rten dbang phyug tu byin gyis brlabs la pad+ma chen po me tog dang bcas pa 'ching du gzhug go / /
de nas des me tog gi phreng ba 'dzin du bcug la slob dpon gyi 'jug pa'i cho ga'i tshul ltar rdo rje shugs kyis dkyil 'khor du zhugs par bya'o / /
de nas zhugs nas de skad ces brjod do / /
bi sh+ya da ya tsit+ta ma me sarba rme sh+ya dza na zhes smros shig /
de nas 'jug pa la sogs pa'i cho ga thams cad bya'o / /
slob ma 'jug pa la sogs pa'i cho ga rgyas pa rdzogs so // //
de nas slob dpon gyi las kyi cho ga rgyas pa gsungs nas da ni dam tshig dang dbang bskur ba thob pa rnams la slob dpon gyi dngos grub kyi ye shes bslab par bya'o zhes bya ba'i cho ga bstan par bya ba'i phyir /
de nas dngos grub ma grub pa'i phyir zhes bya ba la sogs pa gsungs te /
de nas zhes bya ba'i sgra ni de ma thag pa ston par byed pa'i tshig yin te /
'di skad du bshad pa'i cho gas chos kyi phyag rgya ma dang phyag rgya chen po'i dam tshig gi phyag rgya'am /
las kyi phyag rgya mtshan thog thag bzlas pa'am /
bsgom pa'i bar gyis bsgrubs pa na gang gi tshe 'grub par ma gyur na de'i rjes thogs la rnal 'byor pas phyag rgya chen po la sogs pa bsgrub par bya ba'i don nyid du las 'di dag bshad par bya'o zhes bya'o / /
dngos grub ma grub pa'i ting nge 'dzin zhes bya ba ni ji skad bshad pa'i tshul gyis phyag rgya bzhi bsgrubs na /
gang gi tshe ma grub pa de'i tshe ni ma grub pa yin la /
sgrib pa thams cad gzhig pa la sogs pa nus pa gang yin pa de ni grub ces bya'o / /
dngos grub kyang yin la ma grub pa yang yin pas na dngos grub ma grub pa'o / /
de'i ting nge 'dzin ni dngos grub ma grub pa'i ting nge 'dzin to / /
las 'dren ma ni las rnam pa sna tshogs kyi rgyun no / /
dang por ni thog mar ro / /
phyag rgya chen po la sogs pa sgrub pa'o / /
ni zhes bya ba ni nges par bzung ste /
phyag rgya chen po la sogs pa sgrub pa nyid do / /
go rims bzhin du zhes bya ba ni lha'i rnal 'byor sngon du 'gro bas so / /
rab bshad bya zhes pa ni rab tu phye ste bshad par bya'o zhes pa'o / /
'di lta ste zhes bya ba ni bshad zin to / /
sgrib pa thams cad ni nyon mongs pa la sogs pa sgrib pa thams cad dang sdig pa ni sngar bshad pa'i mtshan nyid can no / /
rmi lam ngan pa ni bshad zin to / /
ltas ngan pa ni gnod pa skyed par byed pa ste 'ug pa'i sgra sgrogs pa la sogs pa'o / /
yams dang 'tshe ba dang nad 'go ba dang /
nyon mongs pa dang dus ma yin par 'chi ba ni bshad zin to / /
'jigs pa ni ngan song du 'gro ba la sogs pa byed pa'o / /
skrag pa ni ro langs la sogs pa 'jigs pa'i gzugs mthong ba'o / /
rtsod pa ni tshig mi snyan par brjod pa'o / /
'thab pa ni g.yul 'gyed pa'o / /
dim pa ni byis pa chung ngu la 'tshe ba'o / /
dmar ni rgyal phran nam /
blon po rgyal po'i dbang 'og tu ma 'dus pa'o / /
nyon mongs pa ni 'dod chags pas gzir ba'o / /
ngal ba ni lam gyis dub pas nyen pa'o / /
sdug bsngal ni lus kyi mi bde ba nyams su myong ba'o / /
yid mi bde ba ni sems kyis mi bde ba nyams su myong ba'o / /
dbul ba la sogs pa ni go bar zad do / /
'di dag zhi bar ji ltar 'gyur zhe na /
pad+ma chen po bzhi pas so zhes bya ba gsungs so / /
de nas 'di'i mtshan nyid bshad par bya ste /
pad+ma chen po bcings la yid kyis sbyin sreg bya'o / /
'dis ni 'di skad ston pa yin te snga ma bzhin du 'jig rten dbang phyug gi sbyor ba byas la de kho na nyid dang chos dang dam tshig bzung nas mdun du bcom ldan 'das spyan drangs te /
mchod pa thams cad kyis ji lta ba bzhin du yang dag par mchod la phyag byas te /
pad+ma chen po'i phyag rgya bcings la yid kyis rang bzhin gyi me thab me stag kun du 'khrug cing 'bar ba'i dbus na bzhugs shing ye shes kyi me dpung 'bar ba de'i ljags la yi ge hUM bsams nas pad+ma chen po des yid kyi sgrib pa thams cad dang /
rmi lam ngan pa dang /
ltas ngan pa dang /
yams dang gnod pa dang nad 'go ba dang /
nyon mongs pa dang /
dus ma yin par 'chi ba dang /
'jigs pa dang /
skrag pa dang /
rtsod pa dang /
'thab pa dang /
dim pa dang /
dmar dang /
nyon mongs pa dang /
ngal ba dang /
sdug bsngal ba dang /
yid mi bde ba dang /
dbul ba dang /
brnyas pa dang /
reg pa ngan pa dang /
skal ba ngan pa dang /
nad myong ba dang /
nor brlag pa rnams sbyin sreg byas nas de rnams 'jig par gyur to / /
de ltar pad+ma chen po zhi bas lha sgrub pa bstan nas da ni rlung dang mkhris pa zhes bya ba la sogs pas pad+ma chen po sman gyi phyag rgyas bzung ba las bsgrub pa gsungs pa yin no / /
de'i mtshan nyid bshad par bya ste /
sems kyis zhi bar bya'o zhes bya ba yin no / /
'di skad ston par 'gyur te /
snga ma bzhin du 'jig rten dbang phyug gi rnal 'byor byas la de kho na nyid dang /
chos dang dam tshig bzung ste pad+ma chen po bcings la bdag dang gzhan gyi rlung nad thams cad gso ba'i bsam pas lus la 'phags pa 'jig rten dbang phyug sku mdog dkar pos lus thams cad khyab par bzhugs par bsam par byas te de lta bus ni de zhi bar 'gyur ro / /
de bzhin du de bcings la 'jig rten dbang phyug gis bsgrub par bya ba'i lus la khyab pas shin tu bsil bar gyur par bsam par byas te /
de lta bus ni mkhris pa sel to / /
de bzhin du khrag zhi bar bya ba'i bsam pas bsgrub par bya ba'i spyi bo nas brtsams te /
'jig rten dbang phyug gis khyab par bsams nas de lta bus ni khrag sel to / /
de bzhin du bsgrub par bya ba'i spyi bo nas brtsams te /
'jig rten dbang phyug 'bar ba'i gzugs can bsams na /
de lta bus ni bad kan gyi nad gso ba yin no / /
de bzhin du 'dus pa bsal ba'i bsam pas bsgrub par bya ba'i lus la 'jig rten dbang phyug gis khyab nas kun du 'bar zhing gsal bar gyur par bsam par byas te /
de lta bus ni 'du ba'i nad bsal ba yin no / /
de bzhin du ma zhu ba bsal ba'i bsam pas 'jig rten dbang phyug me lta bus bsgrub par bya ba'i lus la khyab nas 'bar bar gyur par bsam par byas te /
de lta bus ni ma zhu ba bsal bar gyur to / /
de bzhin du bsgrub par bya ba'i spyi bo nas brtsams te /
rkang pa'i mthil gyi bar du 'jig rten dbang phyug gis khyab par bsam par byas te /
de lta bus ni rims gso ba yin no / /
de bzhin du 'jig rten dbang phyug gis bsgrub par bya ba'i lus la khyab par bsam par byas te /
de lta bus ni sbyar ba'i dug gso ba'o / /
de bzhin du 'phags pa spyan ras gzigs dbang phyug gis bsgrub par bya ba'i spyi bo nas brtsams te /
rkang pa'i mthil gyi bar du khyab par bsam zhing dug gi skyes bu nag po ra skyes la zhon pa lta bu zhig bsgrub par bya ba'i lus las bros par bsam par byas te de lta bus ni dug gi nad gso ba yin no / /
de bzhin du bsgrub par bya ba'i lus la 'jig rten dbang phyug bcug ste /
bsgrub par bya ba 'jig rten dbang phyug tu gyur par bsam par byas te /
de lta bus ni mdze dang 'brum bu phra mo dang /
g.yan pa dang /
rkang shu dang /
skran dang /
chu'i dmu rdzing dang /
mtshan par rdol ba dang /
sha bkra dang /
zad byed dang /
khrag zad pa dang /
khu ba zad pa dang /
nad thams cad dang /
gnod pa dang /
gdon dang /
phra men ma rnams gso bar 'gyur ba yin no / /
de ltar pad+ma chen po sman gyi phyag rgya 'dzin pa las sgrub par gsungs nas /
da ni thams cad rdo rjer bya ba dang zhes bya ba la sogs pas pad+ma chen pos thams cad bsrung ba'i las gsungs pa yin no / /
de nas 'di'i mtshan nyid bshad par bya ste /
bsam pas bsrung bar bya'o zhes bya ba ni 'di skad ston te /
snga ma bzhin du rdo rje 'jig rten dbang phyug gi rnal 'byor byas la de kho na nyid dang chos dang dam tshig bzung ste /
pad+ma chen po bcings la 'jig rten dbang phyug bsgom pa'i snying po zlos shing thams cad rdo rjer bya ba'i bsam pas thams cad rdo rjer byas pa'i bsrung bar 'gyur ro / /
sbyor ba snga ma dang phyi ma thams cad la sgom pa'i snying po bzlas nas las 'grub par 'gyur bar shes par bya'o / /
de bzhin du thams cad byas nas chos skyed pa'i bsam [(]bas [,]pas [)]ni chos kyis bsrung bar 'gyur ro / /
cho ga skyed pa'i bsam pas ni cho ga'i bsrung bar 'gyur ro / /
de bzhin du gtsug tor dang gtsug phud dang /
mtshams dang phyogs dang dkyil 'khor dang sa dang nam mkha' dang rdo rje'i gdan dang khang pa chen po dang /
rdo rje ra ba dang /
me 'bar ba dang /
thal ba'i ra ba dang /
rdo rje dang /
ri bo don yod pa la sogs pa dang /
srad bus yongs su bskor ba dang /
phur bus gdab pa dang /
zas dang btung ba dang gos dang rgyan dang phyag rgya dang /
bsrung ba bskyed pa'i bsam pas de dag tu 'gyur ro / /
de ltar pad+ma chen po thams cad srung bas las thams cad 'grub par gsungs nas /
da ni tshe dang zhes bya ba la sogs pa pad+ma chen po mchog grub pas las sgrub pa gsungs pa yin no / /
de nas 'di'i mtshan nyid bshad par bya ste /
rnam par sbyang bar bya'o zhes bya bas bsgrub po zhes bya ba 'dis don 'di skad ston pa yin te /
snga ma bzhin du 'jig rten dbang phyug gi sbyor ba byas la de kho na nyid dang /
chos dang dam tshig bzung nas pad+ma chen po bcings te /
bdag nyid kyi bcing ba'i 'jigs pa la sogs rnam par sbyang bar bya'o zhes bya bas bsam pa skyed la sgom pa'i snying po zlos shing bdag nyid 'phags pa spyan ras gzigs dbang phyug la sogs pa'i tshe dang ldan pa'i 'phags pa spyan ras gzigs dbang phyug tu bsams te /
de lta bus ni tshe 'grub par 'gyur ro / /
de bzhin du bdag nyid 'jig rten dbang phyug tu gyur pa'i 'jig rten dbang phyug gi kha dog dang ldan par bsams na de lta bus ni kha dog 'grub po / /
de bzhin du 'jig rten dbang phyug tu gyur cing /
de'i stobs dang ldan pas bsams na /
de lta bus ni bden pa'i stobs 'grub bo / /
de bzhin du thams cad byas la /
bdag nyid 'jig rten dbang phyug tu gyur cing 'jig rten dbang phyug gi gzi brjid dang ldan par bsams na /
gzi brjid grub po / /
de bzhin du de'i mdangs dang /
lang tsho dang /
brtson 'grus dang /
spro ba dang /
nad med pa dang /
dpal dang /
skal ba bzang po dang /
nor dang /
'bru dang /
dbang phyug dang /
'byor pa dang /
dngos grub dang /
'phel ba dang /
blo dang /
rnyed pa dang /
bkra shis dang /
ming dang /
grags pa dang /
snyan pa dang /
ting nge 'dzin dang /
shes rab dam pa 'grub pa la yang ci rigs su sbyar bar bya'o / /
chos kyang yin la thams cad kyang yin pas na thams cad de shes rab kyi pha rol tu phyin pa'i rang bzhin can gyi sems dang sems las byung ba dang pad+ma'i rigs so / /
de rnams kyi sgrib pa med pa'i ye shes ni chos thams cad rang bzhin gyis rnam par dag pa'o zhes nges par 'gyur ba'o / /
de las byung ba'i pad+ma'i rigs ni mi phyed pas na rdo rje dang 'dra bas na rdo rje'o / /
de ston par byed pa'i sgra'i tshogs ni rtag pa'o / /
de nyid bsgrub par bya ba dang /
ston par byed pa'i cho ga'o / /
de'i rgyas pa ni rgyun no / /
dpal mchog dang po'i rgya cher bshad pa shes rab kyi pha rol tu phyin pa 'byung ba zhes bya ba dum bu gnyis pa'i rtog pa thams cad kyi phyi ma'i rgyud kyi rtsa ba'i rgyud las gsungs pa'i 'gro ba 'dul ba'i rtog pa bshad pa rdzogs so // //
de ltar log par lta ba'i gnyen por gyur par 'gro ba 'dul ba'i dkyil 'khor gsungs nas /
da ni /
de nas rgyal po rdo rje 'dzin / /
thams cad nam mkha' mi 'gyur che / /
zhes bya ba la sogs pas ser sna'i gnyen por gyur pa nor bu'i rigs gsungs pa yin no //
de nas zhes bya ba'i sgra ni 'das ma thag pa ston pa'i tshig yin te /
dang por sbyor ba'i rjes thogs nyid la'o / /
'dir dang po'i sbyor ba ni dpal rdo rje sems dpa'i dkyil 'khor chen po las bshad pa nyid yin no / /
thams cad nam mkha' zhes bya ba ni thams cad kyang yin la nam mkha' yang yin pas na thams cad nam mkha' ste /
nam mkha' dang mnyam pa'i ye shes kyi rang bzhin can gyi sems dang sems las byung ba dang nor bu'i rigs so / /
de 'di la mnga' bas na thams cad nam mkha'o / /
nam mkha' thams cad yin pa nyid kyis na mi 'gyur che ste brtan zhing rtag pa'o / /
thams cad dbang bskur zhes bya ba ni de bzhin gshegs pa thams cad kyis dbang bskur ba thams cad ni nor bu'i rigs yin te /
de ltar na de ni de bzhin gshegs pa thams cad dang gdul bya rnams kyi don du gnyer bar bya ba yin pas na kun gyi don te nor bu'i rigs la sogs pa thams cad kyi don nyid kyi rang bzhin du gyur pas kyang kun gyi don to / /
kun dbang zhes bya ba ni nam mkha' mdzod kyi ting nge 'dzin gyi mthus 'jig rten dang 'jig rten las 'das pa'i phun sum tshogs pa thams cad la dbang thob pas na kun dbang ngo / /
rin po che thams cad 'dzin zhes bya ba la rin po che thams cad ni rin po che'i rigs te de thugs su chud pa'i tshul gyis de'i bdag nyid kyi rang bzhin gyis 'dzin par mdzad pas na rin chen thams cad 'dzin no / /
de lta bus ni rdo rje 'chang dbang ba nam mkha' nyid du gyur to zhes bya bar sbyar ro / /
ci zhig mdzad nas she na ting nge 'dzin gyis zhes bya ba la sogs pa gsungs te /
ji ltar pad+ma dmar po'i 'od / /
'dam gyi nyes pas mi gos pa / /
de bzhin khams gsum dag pa ni / /
gnas kyi nyes pas mi gos so / /
zhes bya ba ni bsgom pa'i snying po 'di'i don chos thams cad rang bzhin gyis rnam par dag pa'i ting nge 'dzin gyis shin tu lhag par yang byin gyis brlabs pas na /
rang byin rlabs zhes bya ba ste brtan par bya ba'o / /
dag pa chen pos rab sad mdzad / /
ces bya ba ni pad+ma'i 'dab ma dbye ba sgom pa'i rang bzhin gyi bdag po chen pos rab tu sad par mdzad pas so / /
chos rnams la ni rnam gzigs pas / /
zhes bya ba ni pad+ma'i rigs kyi rang bzhin dang shes rab kyi pha rol tu phyin pa'i rang bzhin can gyi sems dang sems las byung ba'i chos rnams la rnam par gzigs shing so sor rtog par mdzad pas so / /
ci'i phyir nam mkha' nyid du gyur pa yin zhe na kun gyi dbang don zhes bya ba gsungs te /
sems can gyi khams thams cad dang bdag nyid dang 'jig rten dang 'jig rten las 'das pa'i rgyal srid kyi dbang phyug rab tu grub pa'i don ni kun don dbang phyug go / /
nam mkha' nyid du gyur pa de yang khyab pa ji lta bu zhe na /
gdod nas byung zhes bya ba gsungs te sngar sgra bshad pa'i tshul gyis da ltar byung ba'i ngo bo bzhugs pas na gdod nas byung ba'o / /
nam mkha' nyid du gyur pa yin zhe na zhes bya ba ni nam mkha'i ngo bo nyid ni nam mkha' nyid de /
'jig rten na grags pa'i tshul gyis nam mkha'i 'od zer gyi rang bzhin nyid du gyur pa'o / /
nam mkha' nyid de khyab par ji lta bu zhe na /
nyi zla dang ni gza' skar can / /
zhes bya ba smos te nam mkha' gang la nyi ma dang zla ba dang gza' dang skar ma yod par 'jig rten na grags pa'i nam mkha' nyid du gyur pas na nyi zla dang gza' skar dang bcas pa'i nam mkhar gyur pa yin no / /
de nas zhes bya ba la sogs pa la de ltar bshad ma thag pa'i sgom pa'i stobs kyis rdo rje 'chang chen po nyi ma dang zla ba dang skar ma can gyi nam mkha' dang gcig tu gyur pa'i rjes thogs nyid la sgom pa'i rang bzhin can gyi shes rab kyi mthar thug pa las byung ba'i nges pa'i mchog gis rdo rje rin chen gyi rnam par thugs rtse gcig pa nyid kyis rdo rje mdzad cing mi phyed pa nyid du mdzad nas de nas yang nam mkha'i rdo rje de las rin chen du gyur pa'i yid bzhin gyi nor bu rin po che las bai DUr+ya sngon po 'dra bas zhes bya ba ni mdog sngo ljang ngo / /
nam mkha'i snying po ni byang chub sems dpa' chen po'i sku'i yang dag 'byung ba ni de ltar 'byung ba'o / /
rdo rje rin chen bsnams pa ni nor bu rin po che bsnams pa'o / /
dge ba ni nyon mongs pa bag chags dang bcas par byang ba'o / /
de nas zhes bya ba ni de'i rjes thogs la'o / /
bcom ldan 'das thog ma 'di zhes bya ba ni bshad ma thag pa'i nam mkha'i snying po ni bdud bzhi bcom pas na bcom ldan 'das so / /
da ltar byung ba'i tshul gyis rtag tu zhugs pas na thog ma'o / /
mdzod spu kun gyi gnas na bzhugs / /
zhes bya ba la sangs rgyas dang byang chub sems dpa' thams cad kyi skyes bu chen po'i mdzod spu ni mdzod spu kun no / /
de'i gnas ni thig le'i phyogs mdzod spu'i gnas su gyur pa'o / /
der yang dag par gnas pa ni de na gnas pa'o / /
gang gi stobs kyis na mdzod spu thams cad kyi gnas su yang dag par gnas she na /
ting 'dzin la ni rnam gzigs pas / /
'jig rten dbang phyug bdag po nyid / /
ces bya ba gsungs te chos thams cad rang bzhin gyis rnam par dag pa'o zhes so sor rtog pa ni rnam par gzigs pas so / /
rnam par gzigs pa de las ni stong pa nyid kyi ting nge 'dzin nges par bskyed pa'o / /
ting nge 'dzin de las ni gtso bo 'jig rten dbang phyug nyid de des bdag por gyur pa nyid ni rigs thams cad kyi rgyal po nyid do / /
de bas na 'jig rten dbang phyug nyid kyi bdag po nyid du gyur pas na bcom ldan 'das spyi gtsug kun gyi gnas na yang dag par zhugs pa yin no / /
der zhugs nas ci zhig mdzad ce na /
sangs rgyas thams cad ces bya ba la sogs pa gsungs te /
sangs rgyas thams cad ni rnam par snang mdzad la sogs pa'o / /
sras bcas ni byams pa la sogs pa'o / /
rdo rje 'chang chen po ni rdo rje sems dpa' la sogs pa'o / /
de lta bu'i sangs rgyas thams cad dang rdo rje 'chang chen po ni mchog ste dam pa'o / /
rdo rje rin chen de yis ni phyag na gnas pa'i rdo rje rin chen des so / /
ni zhes bya ba'i sgra ni nges par gzung ba ste /
rdo rje rin chen de nyid kyis so / /
de tshe de la dbang bskur ro / /
zhes bya ba ni dus de'i tshe dbang bskur bar gyur pa'o / /
ci'i phyir zhe na /
rigs kun gyis dbang bskur phyir dang / /
zhes bya ba gsungs te rigs kun ni nor bu'i rigs rnams so / /
de nas dbang bskur ba ni rigs kun gyis dbang bskur ba ste de'i 'og tu'o / /
de yang de bzhin gshegs pa thams cad la sogs pa rin po che'i rigs kyi ngo bor skyed par mdzad do zhes bya ba'i tha tshig go / /
de bzhin gshegs pa thams cad rin po che'i rigs der skyes pa la dgos pa ci yod ce na /
bsam pa thams cad rdzogs pa'i phyir / /
zhes bya ba gsungs te /
rig 'dzin la sogs pa'i dngos grub la sred pa skye ba ni gdul bya rnams kyi bsam pa thams cad de de yongs su rdzogs pa ni rig 'dzin la sogs pa'i dngos grub thob bo / /
don de'i phyir dbang bskur ba des sangs rgyas sras dang bcas pa thams cad dang rdo rje 'chang chen po'i dbang bskur zhing rin po che'i rigs kyi rang bzhin du mdzad pas na /
kun mchog kun la dbang bskur nas / /
shis par brjod pa 'di gsungs so / /
zhes bya ba dang /
oM sarba zhes bya ba la sogs pa'i snying po gsungs pa yin no / /
de nas bzang po 'di gsungs shing / /
legs par shis brjod dbang bskur bas / /
zhes bya ba ni snying po bzang po 'di gsungs pa'i rjes thogs nyid la shis pa brjod pa'i rang bzhin can gyi dbang bskur ba'i rgyud nas dbang bskur ba'o / /
rdo rje rin chen de las zhes bya ba ni bcom ldan 'das nam mkha'i snying po'i phyag na gnas pa de las so / /
chos kyi gtso bo 'byung bar 'gyur / /
zhes bya ba ni so sor rtog pa'i ye shes ni chos so / /
de las byung ba dang de ston par byed pa dang /
de thob par bya ba'i dbang bskur ba la sogs pa'i sems dpa' ni chos kyi gtso bo ste /
de dag snying po 'di gsungs pa'i rjes thogs nyid la de las byung ba yin no / /
byung nas de rnams kyis ci zhig mdzad ce na byung nas zhes bya ba la sogs pa smos te /
chos kyi gtso bo de rnams ni rdo rje rin po che chen po de las byung nas 'gro ba sems can gyi khams ma lus pa thams cad dang rin po che'i rigs kyi rang bzhin du bskyed par dbang bskur ro / /
ji ltar zhe na ci rigs par ni zhes bya ba smos te /
phyogs bcur rin po che'i rigs kyi dkyil 'khor bskyed nas /
de rnams dkyil 'khor du bcug pa'i cho gas bcug ste zhes bya ba'i tha tshig go / /
'gro ba thams cad dbang bskur ba ji tsam gyis dbang bskur zhe na /
rdo rje kun gyi dbang bskur bas / /
zhes bya ba gsungs te /
rdo rje kun ni 'phags pa nam mkha'i snying po la sogs pa'i nor bu'i rigs kyi lha rnams so / /
de rnams kyi dbang bskur ba ni dbang bskur ba thams cad de /
de rnams rdzogs par bya ba nyid du gyur pa'o / /
slar yang dkyil 'khor tshul gyis bzhugs / /
zhes bya ba ni de ltar rdo rje rin po che de la sogs pa chos kyi gtso bo de rnams byung nas sems can gyi don mdzad de phyogs bcu nas slar byon te dkyil 'khor gyi tshul gyis bcom ldan 'das 'phags pa nam mkha'i snying pos bskor nas zhugs pa yin no / /
'di skad ston pa yin te /
bcom ldan 'das rdo rje sems dpa' lha mo'i dkyil 'khor gyi tshul gyis 'dod chags kyis 'dod chags spangs pa'i gdul bya rnams kyi don mdzad nas gti mug zil gyis gnon pa'o / /
sems can gyi khams rnams la 'jig rten dbang phyug tu gyur nas so sor rtog pa mdzad pa yin no / /
de nas ser sna'i gnyen por gyur pa nor bu'i rigs ni nyi ma dang zla ba dang /
skar ma'i gzugs can gyi nam mkhar gyur pa rdo rje rin chen bskyed de de las byang chub sems dpa' chen po nam mkha'i snying po'i skur zhugs nas de thams cad mdzad de rang gi snying po gsungs nas nyid kyi phyag na gnas pa'i rdo rje rin po che las rang gi dkyil 'khor gyi lha'i ngo bor gyur nas des sems can gyi khams thams cad nor bu'i rigs su bcug nas /
nor bu'i rigs las nor bu'i rigs kyi rang bzhin du mdzad nas slar byung ste /
de bzhin gshegs pa thams cad kyi thig le'i gnas su bzhugs nas de thams cad mdzad do / /
yang nor bu'i rigs kyi lha'i tshul gyis phyogs bcu nas byon pa'i dkyil 'khor gyi tshul gyis bzhugs pa yin no / /
de ltar de nas zhes bya ba nas brtsams te /
dkyil 'khor gyis kyang bzhugs pa yin no zhes bya ba'i bar gyi bshad pas ting nge 'dzin gnyis pa gsungs pa yin no / /
de nas bsdu ba sngon du 'gro ba ni gsum pa yin par shes par bya'o / /
de ltar nor bu'i rigs kyi ting nge 'dzin gsum gsungs nas /
da ni dam tshig dang dbang bskur ba thob pa rnams kyis bzlas brjod dang bsgom par bya'o zhes bya ba'i cho ga bstan pa'i phyir / /
bde gshegs kun gyis byin brlabs pas / /
zhes bya ba la sogs pa slob dpon gyi las kyi cho ga dang /
slob ma 'jug pa la sogs pa'i las kyi cho ga rgyas pa gsungs pa yin no / /
rdo rje rin chen zhes bya ba ni rdo rje rin chen 'byung ba'i rgyur gyur pa dang /
rdo rje rin chen gyis nye bar mtshan pa yin pa'i phyir rdo rje rin chen ni 'phags pa nam mkha'i snying po'o / /
'di'i gong na mchog tu gyur pa gzhan med pas bla na med pa'o / /
bcom ldan 'das 'phags pa nam mkha'i snying po la de bzhin gshegs pa thams cad kyis byin gyis brlabs te /
rtog pa de gsungs pa yin no / /
rtog pa de gsungs pa gang yin na rtog pa 'di'i las ci zhig yin zhe na /
shin tu zhes bya ba la sogs pa smos te /
shin tu zhes bya ba ni thog ma dang tha ma med pa'o / /
dbang phyug kyang yin la chen po yang yin pas na dbang phyug chen po ste khams gsum pa'i chos kyi rgyal po nor bu'i rigs kyi rang bzhin can gyi rdo rje 'chang ba'o / /
de'i ngo bo nyid yin pas na dbang phyug chen po'o / /
shin tu yang yin la chen po yang yin pas na shin tu dbang phyug chen po'o / /
de yongs su rdzogs par gyur pa ni dngos grub mchog ste /
de stsol bar mdzad pas na shin tu dbang phyug chen po'i dngos grub mchog stsol to / /
nor bu'i rigs kyi dkyil 'khor la sogs pa sgrub pa dang /
bsgrub par bya ba'i rtog pa zhes bya'o / /
de gsungs pa ni rtog pa de bka' stsal pa'o / /
dkyil 'khor chen po ni rdo rje sems dpa' phyi'i dkyil 'khor ro / /
gang gi phyi rol de dang 'dra ba de phyi'i dkyil 'khor chen po ste zhes bya'o / /
ni zhes bya ba'i sgra ni nges par gzung ba ste /
phyi rol ni dkyil 'khor chen po dang 'dra ba nyid yin no / /
nam mkha'i 'khor lor zhes bya ba nang gi dkyil 'khor chen po nam mkha' dang 'dra ba la nor bu'i dbyibs zur brgyad pa dang 'dra bar 'dug pa'o / /
de nyid kyi phyir nam mkha'i mdog can zhes bya ba la sogs pa gsungs te /
nam mkha'i mdog ni bai DUr+ya'i mdog ste mdog sngon po zhes bya ba'i tha tshig go / /
nyi ma dang zla ba ni nyi ma'i dkyil 'khor dang /
zla ba'i dkyil 'khor gyis so / /
skar ma dang gza' rnams kyis brgyan par bri zhes bya ba ni nam mkha'i ngos la shar zhing 'jig rten na grags pa'i skar ma dang gza' rnams kyis kyang brgyan cing mdzes par bya ba'i nam mkha'i dkyil 'khor de yang dag par bri bar bya'o / /
de'i dbus zhes bya ba ni dbus ni dkyil 'khor gyi lte ba'i dbus su'o / /
nam mkha'i snying po ni zhes bya ba ni 'phags pa nam mkha'i snying po'o / /
ni zhes bya ba'i sgra ni nges par gzung ba ste nam mkha'i snying po nyid do / /
bdag nyid thams cad dgyes par gzhag /
ces bya ba ni bdag nyid kyang yin la thams cad kyang yin pas na bdag nyid thams cad de /
bcom ldan 'das 'phags pa nam mkha'i snying po'i sku thams cad do / /
de la dgyes pa ni yid bde ba dang ldan pa gang yin pa de la bdag nyid thams cad dgyes pa zhes bya ba ste /
de gzhag cing dgod par bya'o / /
dag pa'i be+e DUr+ya'i mdog 'dra ba / /
zhes bya ba ni rin po che be+e DUr+ya nag nog gi dri ma thams cad dang bral ba ni dag pa'i be+e DUr+ya ste /
de dang 'dra ba'i mdog 'di la mnga' bas na /
dag pa'i bai DUr+ya'i mdog 'dra ba / /
zhes bya'o / /
yang /
de yi 'od zer 'bar ba sna tshogs [(]'khug[,]'khrug[) ] /
ces bya ste /
gang gi 'od zer kha dog sna lnga pas sna tshogs de nyid kun du 'khrug cing phan tshun khyab par byed pa de la de skad ces bya'o / /
yang de nyid /
g.yon pas rin chen thugs kar stod / /
ces bya ba phyag g.yon pas rdo rje rin chen gyi thugs ka'i phyogs su stod pa'i tshul gyis bsnams pa 'di la mnga' bas na /
g.yon pas rin chen thugs kar stod / /
ces bya ba la /
g.yas pas nor chen rab stsol ba / /
zhes bya ba de phyag g.yas pas yid bzhin gyi nor bu rin po che la sogs pa'i nor 'dod pa rnams la nam mkha'i khyab pa'i nor stsol ba 'di la mnga' bas na de skad ces bya'o / /
de'i zhes bya ba ni nam mkha'i snying po'o / /
ngos zhes bya ba ni phyogs thams cad du'o / /
sems can mchog ces bya ba ni sems dpa'i dam pa yin no / /
bzhi po gzungs bcas dam pa zhes bya ba ni sems dpa' mchog bzhi po rang gi rig pa'i lha mo dang bcas pa dam par gyur cing phul du byung ba dgod par bya'o / /
dbang bskur ba dang zhes bya ba ni go bar zad do / /
dkyil 'khor chen po'i tshul gyis ni / /
zhes bya ba ni rdo rje sems dpa'i dkyil 'khor chen por bshad pa'i tshul gyi cho ga rgyas pa ji bzhin bya zhes shugs kyi sbyang bar bya ste dkyil 'khor ji lta ba bzhin du bris la sgo dbye ba byas nas bsdu bar bya'o / /
de nas mtshan brgya rtsa brgyad pas bstod pa byas la /
spyan drang ba'i phyag rgyas spyan drangs nas mchod pa thams cad kyis yang dag par mchod la phyag byas nas sdom pa blangs te /
'jug pa'i phyag rgya bcings nas bdag nyid dbang bskur bar bya ba 'di ni 'dir cho ga rgyas pa yin no / /
nor bu'i khu tshur gyis zhugs zhes bya ba ni rdo rje bsdams pa bcings la mthe bong gnyis mnyam por gzhi bas te mthe bong gnyis kyi rtse mo la mdzub mo gnyis kyi gdong gzhag pa 'di ni nor bu'i khu tshur te de lta bu'i nor bu'i khu tshur gyis zhugs pa'o / /
nam mkha' las byung zhes bya ba ni nam mkha'i snying po ni nam mkha' ste /
de las byung ba'i dam tshig ni nam mkha' las byung ba'o / /
nam mkha' las byung ba'i dam tshig de mchog yin pas na dam pa'o / /
zhugs nas dam tshig brjod par bya / /
zhes bya ba ni dkyil 'khor du zhugs nas bcom ldan 'das la phyag byas la 'di skad ces brjod par bya'o / /
khyod ni nam mkha' las byung ba / /
zhes bya ba ni rdo rje rin chen nam mkha' ste de las khyod byung ba yin no zhes bya ba'i tha tshig go / /
thams cad kyi ni lnga pa yin / /
zhes bya ba ni rdo rje sems dpa' dang de bzhin gshegs pa dang /
rdo rje dang pad+ma'i rigs ni thams cad de de'i lnga pa zhes bya ba lnga pa'i grangs bkod par byed pa'o / /
oM sid+d+hi hUM b+hu zhes bya ba ni sa'i 'jig rten gyi rang bzhin gyi dngos grub kyi bar ro / /
b+hu ba zhes bya ba ni bar snang gi dngos grub kyi bar du'o / /
sa zhes bya ba ni mtho ris kyi 'jig rten gyi ngo bo nyid kyi dngos grub kyi bar ro / /
badzra rat+na zhes bya ba ni 'phags pa nam mkha'i snying po 'di dbang bskur ba'i rin po che'i 'byor pa dang ldan pa'i lha mo'i rang bzhin grub pas so / /
bA bA zhes bya ba ni gter gyi rin chen dpal gyi lha mo grub pas so / /
Da Da zhes bya ba ni rig pa'i rgyal po nor bu chen po'i phun sum tshogs pa'i lha mo grub bo / /
taM zhes bya ba ni rig pa'i rgyal po bla na med pa zhes bya ba'i mchod pa'i lha mo'i rang bzhin grub pas kyang grub par mdzod ces gsol ba 'debs so / /
'di ni zhes bya ba ni bshad ma thag pa'i dam tshig gi sngags so / /
bzlas pa tsam gyis zhes bya ba ni sngon du bsnyen pa ste /
mtshan thog thag bzlas pa ma yin pas so / /
nam mkha'i snying po zhes bya ba ni nam mkha'i snying po la sogs pa'i dngos grub rnams ni dngos grub thams cad de dngos grub de thams cad la'o / /
phun sum tshogs pa kun la'ang shin tu ni / /
zhes bya ba ni rig pa'i lha mo rnam pa sna tshogs pa'i 'jig rten dang 'jig rten las 'das pa'i phun sum tshogs pa rnams ni phun sum tshogs pa kun te de rnams la shin tu zhes bya ba /
mnyam par grub 'gyur 'di ni the tshom med / /
ces bya ba /
bcom ldan 'das nam mkha'i snying po grub par gyur pa'o / /
de nas nor bu'i khu tshur chen po g.yas pa'i lcags kyus dgug par bya'o zhes bya ba'i dkyil 'khor bris nas sgo dbye ba byas la bsdu ba bya ba dang /
mtshan brgya rtsa brgyad pa'i rjes thogs nyid la'o / /
de nas zhes bya ba la sogs pa la de ltar dgug par byas pa'i rjes thogs nyid la bcom ldan 'das byon nas don zhes bya ba nor bu'i rigs chen po'i rang bzhin nam mkha'i snying po grub par gyur pa ni nor bu'i rigs chen po grub par gyur pa'i tshul gyis 'grub par gyur pa'o / /
de kho na nyid mchog gi snying pos lan cig ces bya ba ni /
khyed ni nam mkha' las byung ba / /
thams cad kyi ni lnga pa yin / /
zhes bya ba nas /
b+h+ha ba da ha traM zhes bya ba'i bar ni de kho na nyid kyi mchog gi snying po ste /
de slob dpon gyis slob ma dkyil 'khor du zhugs pa na lan cig zlos su gzhug go / /
de nas 'byor pa'i mchog ces bya ba ni lha mo'i 'byor pa'i rang bzhin no / /
rtag par brtan pa'i dpal ni lha mo dpal mo'i rang bzhin no / /
phun sum tshogs pa ni lha mo shin tu phun sum tshogs pa'i rang bzhin no / /
mchod pa chen po ni lha mo mchod pa'i rang bzhin no / /
dngos grub rnams ni nam mkha'i snying po la sogs pa'i rang bzhin no / /
mchog ni dam pa'o / /
thob ces bya ba ni slob ma rnams kyis 'thob par 'gyur ba'o / /
bde bar gshegs pa shin tu zhes bya ba ni ji ltar de bzhin gshegs pa thams cad nor bu'i rigs chen po'i dngos grub brnyes pa de bzhin du slob ma dkyil 'khor du bcug nas dam tshig gi sngags bzlas na 'thob pa'o / /
yang 'di'i don brjod par bya ste gnas dang bdag bsrung ba byas na rdo rje 'khor lo'i phyag rgyas 'phags pa nam mkha'i snying po'i dkyil 'khor mngon sum dang 'dra ba mdun du bskyed la /
gal te 'byor na me tog la sogs pa dngos su mchod nas dkyil 'khor lnga pas phyag byas la phyag bzhi la sogs pa sngon du 'gro bas sdom pa gzung bar bya'o / /
de nas de bzhin du rdo rje thal mo la sogs pa nas dam tshig gi rdo rje khu tshur bcings pa'i bar gyi phyag rgya bcing ba thams cad bya'o / /
de nas sdig pa dral ba'i bar gyi cho ga thams cad rjes su spyad la /
rang gi snying ga'i zla ba la gnas pa'i rdo rje rin po che la bzlas par bya ba'i sngags yid kyis bris nas de nyid yid la zlos shing chos thams cad bdag med par bsgom par bya'o / /
de nas rang gi lha'i snying po de dbyangs kyi yi ge bcu drug dang bcas pa las rang gi sems zla ba'i dkyil 'khor lta bur bsam par bya'o / /
de'i steng du yang rang gi snying po ka la sogs pa nas k+Sha'i bar gyi gsal ba'i yi ge dang bcas pa la zla ba'i dkyil 'khor gnyis pa'o / /
yang de rang gi snying po dang bcas pa la dang po'i rdo rje de nyid rang gi lha'i mtshan ma'i phyag rgya'i gzugs su bsam par bya'o / /
rang gi lha'i mtshan ma'i phyag rgya'i nang du rang gi phyag rgya'i nga rgyal bsgom par bya'o / /
de nas sems dpar byin gyis rlob pa'i sbyor bas rang gi lha'i phyag rgya rdo rje sems dpar bdag nyid bsams la yang rang gi lha'i snying po zlos shing rdo rje sems dpar rang gi lha'i skur bsgom par bya'o / /
de nas sa ma ya ho haM zhes brjod do / /
de nas rang gi lha'i dam tshig gi phyag rgya bcings la sa ma ya haM zhes brjod do / /
yang sa ma ya sa twa a d+hi tiSh+Tha swa mAM zhes brjod cing snying ga dang dpral ba dang lkog ma dang spyi bor byin gyis brlab par bya'o / /
de nas rang gi lha'i dam tshig gi phyag rgya bcings la rang gi lha'i snying po a'i mtha' can brjod nas mdun du sna tshogs pad+ma la rang gi lha'i mtshan ma'i phyag rgya bsams la snying po de zlos shing phyag rgya'i nga rgyal bsgom par bya'o / /
de nas rang gi snying po brjod de /
phyag rgya de rang gi lha'i skur bdag nyid bsgom par bya'o / /
de nas der rin chen lcags kyu ma la sogs pa'i las kyi phyag rgya rnams kyis rang gi lha dgug pa dang /
gzhug pa dang bcing ba dang dbang du byas la rang gi dam tshig gi phyag rgya dang rang gi snying po brjod cing dr-i sh+ya zhes kyang brjod la blta bar bya'o / /
de nas dril bu dang spyan drang ba'i phyag rgyas spyan drangs la rang gi lha rang gi sngags kyis rang gi lus la bcug la rang gi dam tshig gi phyag rgya bcings te /
sa ma ya s+t+waM zhes brjod cing 'od kyi dkyil 'khor bskyed la sa ma ya s+t+waM a haM dzaHhUM baM hoHzhes bya ba dang rang gi lha'i snying po'i mthar lan gsum brjod la rang gi lhar bsgrub par bya'o / /
de nas chos dang las dang phyag rgya chen pos rgyas btab la rang gi snying ga'i zla bar yid kyis zhugs la rdo rje 'khor lo'i phyag rgya nor bu'i rigs kyi dkyil 'khor bskyed la 'jug pa'i cho gas me tog gi phreng ba blangs te zhugs nas rang gi mgo bor me tog gi phreng ba dor bar bya'o / /
de nas dngos grub kyi rdo rje brtul zhugs blangs pa'i bar gyi cho ga rnams byas la /
'phags pa de kho na nyid bsdus pa las gsungs pa'i nor bu'i rigs chen po'i rnal 'byor chen po bsgrub par bya'o / /
de nas dang po'i rdo rje snga ma bzhin du byin gyis brlabs nas yi ge brgya pas brtan par byas la de kho na nyid dang chos dang dam tshig bzung ba'i bar gyi rang gi cho ga rnams rjes su spyad de snga ma bzhin du snying po gsum brjod nas don gsum rnam par bsgom ste /
rang gi snying gar gnas pa'i rdo rje rin po che la bzlas par bya ba'i snying po yid kyis bris la /
dngos grub chen po kun gyi mchog /
dbang phyug chen po bdag po mchog /
rdo rje snying khyod bdag gyur cig /
ces brjod la nyin re bya ba'i sbyor bas lha thams cad kyi bzlas brjod 'bum 'bum bya'o / /
de ltar na sngon du bsnyen pa byas par 'gyur ro / /
yang na rdo rje 'khor lo'i phyag rgya rang gi snying gar dkyil 'khor sprul la lha thams cad kyi snying po zlos shing yid kyis bkod la snga ma bzhin du snying po gsum zlos shing don gsum bsgoms la bdag ni 'phags pa nam mkha'i snying po'i dkyil 'khor gyi rang bzhin yin no zhes nga rgyal bskyed nas lha thams cad kyi thugs ka'i zla ba la rdo rje rin po che der bcom ldan 'das 'phags pa nam mkha'i snying po yid kyis bris la /
de nyid zlos shing don dam par lha thams cad kyi ngo bo nyid du ji srid nyin re zhing dkyil 'khor gyi rang bzhin du bdag nyid bsgom pa'i dus su mngon sum nyid du mthong bar gyur pa de srid kyi bar du bsgom par bya'o / /
de lta bus ni lhag par yang sngon du bsnyen pa byas par 'gyur ro / /
de nas ting nge 'dzin gsum bsgom pa nas brtsams te yang zhag bdun bsgom par bya'o / /
de nas nyin re'am zla ba re rer dkyil 'khor bri bar bya'o / /
de la dang por khyed re zhig yo byad thams cad dang ldan pas mngon par 'dod pa'i dkyil 'khor gyi sa'i dbus su 'dug la /
rdo rje me ltar 'bar bar snyoms par 'jug pa las langs te /
bgegs bsal ba la sogs pa byas la mchod pa rnam pa lnga dang mchod yon dang las thams cad pa'i chu snod la ba zlas brjod byas nas rdo rje las nor bu rin po che'i rigs kyi dkyil 'khor sprul la phyag btsal ba la sogs pa sngon du 'gro bas de bzhin du sdom pa bzung ste /
snga ma bzhin du rnal 'byor chen po byas la de nas cho ga thams cad rjes su spyad la /
de kho na nyid dang chos dang dam tshig bzung nas ji lta ba bzhin du ri rab bskyed de /
de'i steng du rdo rje 'khor lo'i dkyil 'khor bskyed la dkyil 'khor gyi dbus su 'dug ste sngar bshad pa'i spro ba bskyed pa la sogs pa'i cho ga rnams byas la /
lus thams cad kyis phyag byas nas ting nge 'dzin gsum po de bzhin du bsgom par bya'o / /
de nas bcom ldan 'das nam mkha'i snying po'i phyag rgya chen po bcings la de'i snying po zlos shing /
dbang phyug chen po dngos grub mchog /
rtog pa thams cad bshad du gsol / /
zhes bya bas de bzhin gshegs pa thams cad kyi dkyil 'khor bri bar bya ba'i phyir bdag nyid la gsol ba btab par bsam par bya'o / /
de nas snga ma bzhin du rang gi dam tshig gi phyag rgyas rang gi snying po zlos shing dkyil 'khor bteg la bar snang gi phyogs su bzhag nas de nyid dang rang gi snying pos snying ga dang /
dpral ba dang /
lkog ma dang /
spyi bor bdag nyid byin gyis brlabs nas yang phyag rgya chen po bcings la /
badzra dr-iSh+Ta ma Ta zhes bya ba mig gnyis su bkod la /
a zhes bya ba las rang gi rkang mthil gnyis su sna tshogs rdo rje bsams la rkang mthil gnyis kyis mnan pa'i ri rab kyi steng nas brtsams te /
sa gzhi gtan pa la thug gi bar du rdo rje'i rang bzhin du 'gyur ro / /
phyag rgya la gnas de bzhin gnas / /
kun du rnam par bltas nas ni / /
snying po kun tu zlos byed cing / /
bsgyings pa'i tshul gyis yongs su bskor / /
lhag ma rnams ni snga ma bzhin du shes par bya'o / /
de nas nor bu mchod pa'i gzugs can rdo rje las lta bu'i sgrub pa'i grogs mchog rang gi snying ga nas yid kyis phyung la sngar bshad pa'i cho gas phyi'i dkyil 'khor thig gdab par bya'o / /
de nas dum bu dang po las bshad pa'i thig gdab pa'i cho gas nang gi dkyil 'khor nor bu zur brgyad pa'i dbyibs can nor bu'i ka ba brgyad dang ldan pa /
rin po che'i myu gus yongs su bskor ba rdo rje rin po che'i ra ba dang rtse mo dang ldan pa'i thig legs par btab la /
de bzhin du khro bo'i lta bas sgo rnams bskyed la tshon rtsi dgye bar bya'o / /
dkyil 'khor gyi phyi nang du bcas pa'am /
de'i nang gi dkyil 'khor gyi sa gzhi tshon rtsi sngon pos nam mkha'i me tog ltar sngo ba byas la nyi ma dang zla ba dang skar mas brgyan par bya'o / /
de nas nang gi dkyil 'khor gyi lte ba'i phyogs su bcom ldan 'das nam mkha'i snying po bai DUr+ya sna tshogs pad+ma'i steng du sems dpa'i skyil mo krung gis bzhugs pa /
g.yon pa'i rin po che'i khu tshur gyis rang gi thugs ka'i phyogs su rdo rje rin po che bsnams nas stod pa'i tshul gyis 'dzin pa la brtson pas phyag g.yas pas rin po che'i mchog stsol ba /
rin po che'i cod pan gyis dbang bskur ba /
'od zer 'bar ba sna tshogs kun du 'khrug pa /
thugs rab tu dgyes pa'i tshul can dgod par bya'o / /
de'i mdun du 'dod chags rdo rje ma'i gnas su dbang bskur ba'i rin po che'i cod pan gyis dbang bskur ba /
phyag g.yas kyis rin po che'i cod pan bsnams pa /
g.yon pas gdan la bsnyems pa'i tshul gyis bzhugs pa'o / /
de'i g.yas logs su kI li kI la'i gnas su gter rin po che /
rin po che'i bum pa bsnams pa'o / /
de'i rgyab tu rdo rje dran pa'i gnas su nor bu chen po phyag g.yas pa na rdo rje rin po che bsnams pa g.yon pas rang gi thugs kar glegs bam bsnams pa'o / /
g.yon du rdo rje bsnyems pa'i gnas su bla na med pa zhes bya ba /
phyag g.yon pa nor bus mtshan pa'i sna tshogs rdo rje dril bu bsnams nas dkur brten par bzhugs pa /
phyag g.yas pas rang gi thugs kar sna tshogs nor bu rang gi thugs kar stod pa'i tshul gyis 'dzin cing bzhugs pa'o / /
me'i mtshams su lha mo rnal 'byor ma zhes bya ba rin po che'i cod pan 'chang ba'o / /
bden bral gyi mtshams su dpal mo rin po che'i bum pa bsnams pa'o / /
rlung gi mtshams su lha mo shin tu phun sum tshogs ma zhes bya ba yid bzhin gyi nor bu'i rgyal mtshan dang dbu rgyan bsnams nas bzhugs pa'o / /
dbang ldan gyi mtshams su lha mo mchod ma zhes bya ba rin po che'i gzhong zlum rgyan thams cad kyis yongs su brgyan cing bkang ba bsnams nas bzhugs pa bri bar bya'o / /
rin po che'i sgeg mo la sogs pa nas rin po che'i dril bu ma'i bar du ni rdo rje sems dpa'i dkyil 'khor las gsungs pa'i snying po rang rang gi mtshan nor bus mtshan pa thogs pa bri bar bya'o / /
de nas bcom ldan 'das nam mkha'i snying po la sogs pa'i snying po bshad do / /
oM sarba badzra a d+hi pa ti s+t+waM a b+hi Shiny+tsa mi b+hur b+hu ba swaH /
badzra satwa dzaH /
badzra rat+na hUM /
badzra d+harmA baM /
badzra karma hoH /
badzra a b+hi Shiny+tsa ma hA badzra ni d+ha ri hUM /
badzra ma Ni rat+na d+h+wa dzA gra ke yU re baM ma hA badzra ma hA ma he ho /
zhes bya ba 'di ni bcom ldan 'das nam mkha'i snying po nas brtsams te /
mchod pa'i lha mo'i bar gyi snying po yin no / /
'di dag thams cad kyang mar gad dag cing rnyog pa med pa'i rigs can rdo rje rin chen gyi rang gi cod pan gyis dbang bskur ba rin po che'i mtshan ma bsnams pa sna tshogs pad+ma la sems dpa'i skyil mo krung gis rab tu dgyes par bzhugs ma nam mkha'i snying po nas brtsams te /
nor bu'i dril bu'i bar du bri bar bya'o / /
de ltar dkyil 'khor bris nas phyi dro'i dus su sngar bshad pa'i hUM mdzad kyi sbyor bas sgo dbye ba byas la bsdu ba dang mtshan brgya rtsa brgyad pas bstod pa byas nas /
bcom ldan 'das nam mkha'i snying po'i mdun du sems dpa'i skyil mo krung gis 'dug ste /
nor bu'i dam tshig gi khu tshur rin po che'i dril bu dang bcas pa'i g.yas pa'i mdzub mo lcags kyu dang sngags 'dis bcom ldan 'das 'khor dang bcas pa dkyil 'khor du gzhug par bya'o / /
oM b+hu a hi dza b+hu ba pra thi sha hUM swa gri na phaM ba bat+ta sid+d+h+ya traM /
de nas nor bu'i gnod sbyin gyi dam tshig gi phyag rgyas bgegs bsal ba la sogs pa byas la /
rdo rje khu tshur gyis sgo rnams bcad de rdo rje go chas bsrung ba thams cad go bgos la 'phags pa nam mkha'i snying po'i sngags kyis bcom ldan 'das 'khor dang bcas pa la mchod yon phul te rang gi dam tshig gi phyag rgyas bcom ldan 'das bsgrub par bya'o / /
oM sarba badzra a d+hi pa ti twaM a b+hi Shiny+tsa mi b+hur b+hu ba swaH dr-i sh+ya sa ma ya s+t+waM haM dzaHhUM baM hoH /
oM badzra a d+hi pa ti s+t+waM a b+hi Shiny+tsa mi b+hur b+hu ba swaH /
zhes lan gsum brjod par bya'o / /
de bzhin du badzra g+haN+Te hoH /
dr-i sh+ya sa ma ya s+t+waM sa ma ya s+t+waM sa ma yaM s+t+waM a haM dzaHhUM baM hoH /
badzra g+haN+Te hoH /
zhes bya ba'i bar du lan gsum bzlas la /
bcom ldan 'das lha mo dril bu ma'i bar du rang gi dam tshig gis bsgrub par bya'o / /
de nas bcom ldan 'das 'khor dang bcas pa rnams chos dang las dang phyag rgya chen po rnams kyis rgyas btab la /
rdo rje rin chen gyis dbang bskur ba'i phyag rgyas bcom ldan 'das 'khor dang bcas pa la dbang bskur nas yang mchod yon phul la bum pa gang ba dang /
ji snyed pa'i me tog la sogs pa'i phyi'i mchod pa rnams dang rin po che'i mtshon cha ma la sogs pa phyag rgya'i mchod pa bcu gnyis kyis rin po che'i khu tshur gnyis las byung bas yang dag par mchod la /
oM pa ra ma su kha a sha ya su la li ta bi la sa na mi te ra na ma maM b+ha ga wAn+taM dzaHhUM baM hoH /
hi hi hi hi pra tIts+tsha ku su mAny+dza li nA tha zhes bya ba glu dang bcas pa zlos shing bcom ldan 'das la mgo bos phyag byas la phyag bzhi bya'o / /
de nas phyi rol du gtor ma byin la nye reg byas nas nor bu'i gnod sbyin dang rdo rje me dang 'dod pa'i rdo rje mas cho ga bzhin du sbyin sreg byas la thab kyi dbus su dkyil 'khor 'di bcom ldan 'das nam mkha'i snying po zlos shing me tog gis bzhugs su gsol nas bcom ldan 'das kyi snying pos mar gyi sbyin sreg brgya rtsa brgyad dbul lo / /
lhag ma rnams la ni rang gi snying po zlos shing sreg blugs bdun bdun dbul lo / /
de nas yang dkyil 'khor de me tog dang lha thams cad kyi snying po zlos shing bris pa'i dkyil 'khor dang gcig tu gyur par bsam mo /
de nas phyag btsal ba la sogs pa sngon du 'gro bas sdom pa blangs la de bzhin du byang chub kyi sems chen po bskyed nas rang gi snying gar rin po che bskyed la shar sgor bltas te phyi rol na gnas pa'i bum pa'i chus bdag nyid la dbang bskur la rdo rje nor bu'i dam tshig gi khu tshur gyi phyag rgya bcings te /
de nyid kyis me tog gi phreng ba blangs la 'jug pa'i glu len cing rdo rje nor bu'i dkyil 'khor du 'jug par bya'o / /
de nas 'di yin te /
dbang phyug dam pa dbang bskur thams cad nyid / /
mi zad gter gyi dam pa legs grub mdzod / /
rgyal mdzad kun mchog rnam rgyal bsgreng mdzad pa / /
rdo rje rin chen dpal mchog mchog bdag mdzod / /
rin po che'i lcags kyu ma'i snying pos bdag nyid dgug par bya'o / /
de nas de bzhin du rin po che'i snying po zlos shing lho phyogs kyi sgo nas 'jug par bya'o / /
de nas rin po che lcags sgrog ma'i snying po zlos shing nub phyogs kyi sgo nas 'jug par bya'o / /
de nas de bzhin du rin po che dril bu ma'i snying po zlos shing byang phyogs kyi sgo nas 'jug par bya'o / /
yang shar phyogs kyi sgo nas zhugs la oM pa ra ma su kha a sha zhes bya ba la sogs pa zlos shing bcom ldan 'das la mgo bos phyag byas la dam tshig brjod par bya'o / /
khyod ni nam mkha' las byung bas / /
thams cad kyi ni mchog gyur yin / /
oM sid+d+ha b+hu ba sid+d+ha swa d+ha ma hA badzra rat+na b+ha ba traT taM /
de nas dkyil 'khor la bskor ba lan gsum byas la bcom ldan 'das kyi spyan sngar 'dug ste 'di skad ces brjod par bya'o / /
'dod chags chen po bde ba che / /
rdo rje chen po nor che ba / /
ye shes chen po las che ba / /
rdo rje sems thog bdag grub mdzod / /
de nas 'di skad ces brjod par bya'o / /
dzaHhUM baM hoH /
pra sid+d+ha maM /
de nas rdo rje chu 'thungs la a zhes bya ba lan brgya zlos shing bdag nyid la dbab par bya'o / /
de nas g.yas pa'i khro bo khu tshur gyis rdo rje nor bu dral zhing A zhes bya ba 'phags pa nam mkha'i snying po dang bcas pa lan brgya zlos shing dbab par bya'o / /
de ltar bdag nyid la dbab pa byas nas rang gi snying pos me tog dor bar bya'o / /
des ni blangs te nam mkha'i snying po nyid kyis rang gi mgo bo la bcing bar bya'o / /
de nas de nyid kyis gdong g.yogs dgrol bar bya'o / /
de nas de nyid zlos shing dkyil 'khor blta bar bya'o / /
de nas 'jug pa'i phyag rgya bcings la tiSh+Tha badzra zhes bya ba la sogs pa rang gi snying gar dgrol bar bya'o / /
de nas bcom ldan 'das kyi phyag rgya chen po bcings la bsnyems pa dang bcas pas dpral bar 'jog pas lta ba'i rgyu bzhin du 'dzum pa dang bcas pas bcom ldan 'das la lta zhing ji srid bcom ldan 'das kyis mthong bar stsal nas rang gi dngos grub thams cad stsal bar mdzad pa de srid kyi bar du bzlas brjod bya'o / /
de nas rdo rje thal mo bskor ba shis pa brjod pa'i tshul du rang gi snying gar bzhag la mtshan brgya rtsa brgyad pas bcom ldan 'das la bstod pa bya'o / /
de nas rin po che'i mtshon cha ma la sogs pas gsang ba'i mchod pa bzhis bcom ldan 'das la yang dag par mchod la /
bdag nyid dbang bskur ba la sogs pa'i cho ga thams cad snga ma bzhin du rjes su spyad par bya'o / /
slob dpon gyi las kyi cho ga rdzogs so // //
de nas slob ma 'jug pa la sogs pa'i cho ga 'byung ste /
rdo rje mchod yon bskor bcings nas / /
snying nas bsam pa thag pa yis / /
mgo bos yang dag phyag bya ba / /
dngos grub thams cad sgrub byed yin / /
zhugs nas dkyil 'khor lan gsum ni / /
bskor ba byas nas brjod par bya / /
'dod chags chen po bde ba che / /
'gro ba kun las 'grub par mdzod / /
de nas dus kyi mchod pa yis / /
de bzhin gshegs pa yang dag mchod / /
de bzhin nyid dbang rdo rje ni / /
bzung ste slob ma gzhug par bya'o / /
de nas slob ma bslab pa'i gzhi lnga'am /
dge tshul lam dge slong gi bslab pa dang ldan pas slob dpon la phyag btsal la /
dga' chen bdag nyid ston pa bas / /
zhes bya ba la sogs pa brjod par bya'o / /
de nas nor bu'i gnod sbyin yongs su bzlas pa'i gos kyis stod g.yogs dang smad g.yogs la yang nor bu'i gnod sbyin dang sgo srung ma'i snying po bzlas pa'i dar gyis gdong g.yogs te me tog gi phreng ba btags pa dang /
kha dri zhim por yang byas la slob ma phyag bzhi byed du yang gzhug go / /
de nas snga ma bzhin du rang gi dam tshig 'dzin du gzhug go / /
de nas de bzhin du byang chub chen po'i sems bskyed du bcug la /
g.yas pa'i rin po che'i khu tshur gyis rdo rje rin po che blangs la de'i snying gar bzhag nas /
slob ma'i snying gar rdo rje rin po che bskyed nas /
su ra te sa ma ya s+t+waM ho /
badzra sid+d+hi ya thA su khaM zhes brjod par bya'o / /
de nas phyi rol na gnas pa'i bum pa'i chus dbang bskur la /
yon gyi mchog blangs te /
'phags pa nam mkha'i snying po'i dam tshig gi phyag rgyas de 'phags pa nam mkha'i snying po bskyed de /
dang po'i rdo rjes badzra satwa /
badzra rat+na /
badzra d+harma /
badzra karma zhes bya bas byin gyis brlabs la /
nor bu'i khu tshur gyis dam tshig gi phyag rgya me tog dang bcas pa 'ching du gzhug go / /
de nyid kyis me tog gi phreng ba 'dzin du bcug la slob dpon 'jug pa'i cho ga dang /
rdo rje shugs kyis 'jug pa'o / /
de nas bcug la 'di skad ces brjod par bya'o / /
khyed ni nam mkha' las byung bas / /
thabs kun gyi ni mchog gyur yin / /
oM sid+d+ha su sid+d+h+ya ma hA badzra rat+na b+ha ba traT traM zhes smos shing de 'jug pa la sogs pa'i cho ga thams cad 'dir rjes su spyad par bya'o / /
de ltar slob ma bcug nas dbang bskur te /
chos kyi phyag rgya la sogs pa bsgrub par bslab par bya'o zhes bya ba 'di brtan par bya ba'i phyir /
de nas de phyir zhes bya ba la sogs pa gsungs te /
de nas zhes bya ba'i sgra ni de ma thag pa ste /
dbang bskur ba'i rjes thogs nyid la'o / /
de'i phyir zhes bya ba ni rgyu ste /
gang gi phyir sgrub par byed par chos kyi phyag rgya la sogs pa 'byung bar mi 'gyur bas rgyu de'i phyir sgrub pa bshad do zhes bya'o / /
rdo rje rin chen ni nam mkha'i snying po ste de'i phyag rgya'i mchog ni dam pa ste /
rdo rje rin chen gyi phyag rgya'i mchog des dpag tu med pa bzlas pas 'grub ces bya'o / /
nam mkha' dang mnyam pa'i ye shes kyi rang bzhin can bcom ldan 'das nam mkha'i snying po zlos shing /
zhes bya ba chos kyi phyag rgya sgrub pa pos bsgrub par bya'o / /
ji snyed pa yis rab tu grub / /
ces bya ba ni 'phags pa nam mkha'i snying po'i rgyan ji snyed pas rnam par brgyan pa la rab tu bsgrub pa'o / /
'di yis zhes bya ba la sogs pa ni go sla'o / /
de ltar kun mchog grub pa yin / /
zhes bya ba ni bshad ma thag pa ji ltar grub pa de bzhin du phyag rgya chen po dang dam tshig gi phyag rgya dang /
chos kyi phyag rgya dang /
las kyi phyag rgya sgrub pa rnams ni chos kyi phyag rgyas bsgrubs pas kyang /
kun gyi mchog dngos grub chen po rnams 'grub par 'gyur ro zhes ston to / /
phyag rgya chen po bsgrub par ji ltar shes par bya zhe na /
phyag rgya bsgrub pa ni dga' ba'i bya bas so zhes bya ba gsungs te /
phyag rgya chen po bsgrub pa ni rab tu dga' ba'i sems kyis bya'o zhes bya ba'i tha tshig go / /
dam tshig sgrub pa yang de bzhin no zhes bya ba ni ji ltar phyag rgya chen po bsgrub par bya ba'i sems kyis bya ba de bzhin du dam tshig gi phyag rgya yang sgrub pa po zhes bya ba'i tha tshig go / /
dam tshig gi phyag rgya zhes bya ba ni dam tshig gi phyag rgya bsgrub par 'dod pas cho ga thams cad rjes su spyad la rin po che dam tshig gi khu tshur bcing bar bya'o / /
de nas rang gi lha'i dam tshig gi phyag rgya bcings la bzlas pa bya'o zhes bya ba'i tha tshig go / /
de bzhin du las grub na zhes bya ba ni dga' ba'i bya ba las kyi phyag rgya bcings la bzlas brjod bya'o zhes bya ba'i tha tshig go / /
rab tu mchod cing zhes bya ba ni rin po che mtshon cha ma la sogs pa'i mchod pa'i phyag rgya bcu gnyis kyis bdag nyid dam mdun na bzhugs pa'i lha la yang dag par mchod de /
de rnams yid kyis bdag gam lha la rgyun du mchod cing bsgrub par byas te /
de ltar las kyi phyag rgyas dngos grub kyi mchog 'grub par 'gyur ro / /
sgrub pa chen po'i rgyud do zhes bya ba ni chos kyi phyag rgya dang phyag rgya chen po dang /
dam tshig gi phyag rgya dang las kyi phyag rgya ni phyag rgya chen po'o / /
de bsgrub pa ni sgrub pa chen po'o / /
de ltar ston par byed pa'i sgra'i tshogs ni rgyud do / /
'dis ni 'di skad ston pa yin te gnas dang bdag bsrung ba byas nas rdo rje 'khor lo'i phyag rgyas dkyil 'khor sprul la phyag bya ba la sogs pa rang gi nus pa dang rjes su mthun par byas nas rdo rje thal mo dang rdo rje bsdams pa bcing bar bya'o / /
de nas rdo rje bsdams pa snying gar dral bar bya'o / /
de nas rdo rje 'bebs pa bskyed la rang gi snying gar phyag rgya dgrol bar byas nas /
dam tshig gi khu tshur rdo rje bcing bar bya'o / /
de nas sdig pa dral ba'i phyag rgya bcings la sdig pa rnams dral bar bya'o / /
de nas rang gi snying gar zla ba la rdo rje rin po che de'i dbus su rang gi snying po yid kyis bris la /
de nyid yid la zlos shing chos thams cad bdag med par bsgom par bya'o / /
de nas snying po 'di nyid nam mkha'i phyogs su bsams la de dbyangs kyi yi ge bcu drug dang bcas pa las rang gi sems zla ba'i rnam par bsam par bya'o / /
de'i steng du yang snying po ka la sogs pa dang bcas pa la zla ba'i dkyil 'khor gnyis pa bsam mo / /
yang de'i rang gi snying po dang bcas pa las dang po'i rdo rje de nyid rdo rje rin chen la sogs pa rang gi lha'i mtshan ma de'i dbus su bzlas par bya ba'i snying po rnam par bsam ste /
de nyid yid la zlos shing rang gi lha'i phyag rgya'i nga rgyal bsgoms te phyag rgya'i gzugs las nor bu'i rigs thams cad sprul la des phyogs bcu'i 'jig rten gyi khams thams cad nor bu'i rigs kyi gzugs su bskyed de mchod pa thams cad kyis yang dag par mchod nas nor bu'i rigs chen po dkyil 'khor du bcug la dkyil 'khor gyi tshul gyis bkod de rang gi mtshan ma der yid kyis bcug la de yang sems dpar byin gyis brlabs pa'i sbyor bas rdo rje sems dpar bdag nyid bsams la rdo rje sems dpa' de nyid du rang gi snying po zlos shing rang gi lha'i skur bsgoms la /
ma hA sa ma ya sa twa haM zhes brjod do / /
de nas rang gi lha'i dam tshig gi phyag rgya bcings te /
sa ma yo\u0f85haM zhes kyang brjod do / /
de nas sa ma ya satwa a d+hi tiSh+Tha swa mAM zhes bya ba dang /
rang gi dam tshig gi phyag rgya de nyid kyis snying ga dang dpral ba dang lkog ma dang spyi bor byin gyis brlab par bya'o / /
de nas de bzhin du ye shes sems dpa' rin po che'i lcags kyu ma la sogs pas dgug pa dang /
gzhug pa dang bcing ba dang /
dbang du byas la rang gi lha'i dam tshig gi phyag rgya bcings te rang gi snying po'i mthar dr-i sh+ya zhes zlos shing blta bar byas la sngar bshad pa'i spyan drang ba'i phyag rgya rang gi snying po dang bcas pas rang gi lus la bcug la /
rang gi lha'i dam tshig gi phyag rgya bcings la sa ma ya s+t+waM zhes brjod cing 'od kyi dkyil 'khor bskyed la sa ma ya s+t+waM a haM dzaHhUM baM hoH /
zhes bya ba'i mthar rang gi snying po dang bcas pa bzla bar bya'o / /
de nas chos dang las dang phyag rgya chen po bcings la dzaHhUM baM hoHzhes brjod cing yid kyis legs so zhes bya ba'i sbyor bas 'phags pa de kho na nyid bsdus pa las gsungs pa'i tshul gyis rang gi lus la sangs rgyas thams cad bcug ste dam tshig gi phyag rgya rnams kyis bsgrubs nas chos dang las dang phyag rgya chen pos rgyas btab la dang po'i rdo rje sems dpa' snga ma bzhin du byin gyis brlabs te dbang bskur ba'i phyag rgya rnams kyis dbang bskur nas rdo rje rin po che dang bdag po dang ming gis dbang bskur ba blangs la /
dngos grub kyi rdo rje brtul zhugs blang bar bya'o / /
de nas rin po che'i mtshon cha ma la sogs pas gsang ba'i mchod pa bzhis bdag nyid la mchod la de kho na nyid dang chos dang las dang dam tshig bzung nas /
dngos grub chen po kun gyi mchog /
dbang phyug chen po bdag po'i mchog /
rdo rje snying khyod bdag gyur cig /
ces brjod la /
rang gi lce la rdo rje dkar po bsam zhing rang gi snying po yang rnam par bsams la yang snying po der rang gi snying gar gnas pa'i rdo rje rin po che bsams nas de nyid zlos shing ji srid zla ba gcig tsam lon pa de nyid kyi bar du nyin re bsgom par bya'o / /
de nas rang gi lha'i rgyan dang cha lugs dang 'dra bar byas la zla ba gcig tsam bsgoms te mthar mtshan thog thag bsgoms na nang par rang gi lha'i gzungs dang /
ji skad du bshad pa'i yon tan rnams dang ldan par 'gyur ro / /
gal te phyag rgya chen po bsgrub par 'dod na /
ji skad du bshad pa'i cho ga thams cad rjes su spyad la /
phyag rgya chen po bcings te rang gi snying gar gnas pa'i rdo rje rin po che la rang gi lha'i snying po bsams la /
yid rab tu dga' bas de bzhin du zla ba gcig tsam gyi bar du bsgoms la /
mthar zla ba nya la mtshan thog thag bsgoms na nang par sngar bshad pa'i 'bras bu thob par 'gyur ro / /
gal te dam tshig gi phyag rgya bsgrubs na ni de bzhin du cho ga thams cad rjes su spyad la dam tshig gi phyag rgya bcings te mthar mtshan thog thag bsgoms na de lta bus ni sngar bshad pa'i 'bras bu thob par 'gyur ro / /
gal te las kyi phyag rgya bsgrub par 'dod na de bzhin du cho ga thams cad rjes su spyad la /
rin po che'i mtshon cha ma la sogs pa'i mchod pa'i phyag rgya bcu gnyis kyis yang dag par mchod nas rang gi snying gar sna tshogs rdo rje bskyed nas de'i steng du rang gi lha'i snying po bris la rang gi lha'i las kyi phyag rgyas bcings la ji srid mtshan ma thob par gyur pa de srid kyi bar du sngar bshad pa'i tshul gyis bsgom par bya'o / /
de nas de bzhin du zla ba nya ba'i dus su mtshan thog thag bsgom par bya'o / /
de nas nang par sngar bshad pa'i yon tan rnams dang ldan pa'i rdo rje snying po dang 'dra bar 'gyur ro / /
de ltar slob ma gzhug pa la sogs pa'i las kyi cho ga rnams bstan nas da ni dam tshig dang dbang bskur ba thob pa nyid la slob dpon gyi las kyi bsgrub pa'i ye shes bslab par bya'o zhes bya ba'i cho ga bstan par bya ba'i phyir de nas zhes bya ba la sogs pa gsungs pa yin te /
de nas zhes bya ba'i sgra ni de ma thag pa ston par byed pa'i tshig yin te sngon du bsnyen pa byas nas mtshan thog thag bzlas pas ji ltar mngon par 'dod pa'i don bsgrub pas na /
gang gi tshe 'grub par ma gyur pa de'i tshe rjes thogs nyid la 'byor pa thams cad dgug pa la sogs pa'i las 'di dag thams cad rnal 'byor pas bsgrub par bya ba yang yin no / /
gang gi phyir zhes bya ba ni rgyu ste gang gi phyir las kyi bsgrub pa 'dis 'phags pa nam mkha'i snying po nyid du gyur pa'i rgyu des na 'byor pa thams cad dgug pa dang bsgrub pa la sogs pa'i las rnams kyi rgyun te rab 'byams dag pa ste /
mchog tu gyur pa rab tu phye ste bshad par bya'o zhes bya'o / /
dngos grub chen po kun grub pa / /
go rims ji bzhin rab bshad bya / /
zhes bya ba ni bshad zin to / /
'di lta ste zhes bya ba ni nye bar ston pa'i don to / /
'byor pa thams cad dgug pa dang / /
zhes bya ba la sogs pa la dbang bskur ba thams cad dgug pa ni sbyor ba thams cad dgug pa'o / /
dbang bskur ba ni byang chub sems dpa' chen po dang lha mo chen mo spyan drang ba zhes bya ba'i tha tshig go / /
de yang 'jig rten dang 'jig rten las 'das pa'i dbang bskur ba'i dbye bas rnam pa sna tshogs pa yod pas na de'i phyir thams cad ces bshad do / /
gzhug pa zhes bya ba la sogs pa ni go sla'o / /
'di dag thams cad ni ji ltar 'gyur zhe na /
rdo rje rin chen gyis dbang bskur bas so zhes bya ba gsungs te /
de nas 'di'i mtshan nyid bshad par bya ste /
rdo rje thal mo las byung ba'i rdo rje rin po che dbang bskur ba'i gnas su bzhag pas nam mkha' las thams cad bsgoms pas so / /
'di ni 'di skad ston pa yin te de bzhin du de kho na nyid dang chos dang dam tshig bzung ba'i mthar thug pa'i cho ga rnams rjes su spyad la traM zhes bya ba zlos shing /
rdo rje rin chen gyi dam tshig gi phyag rgya bcings la 'byor pa thams cad dgug pa'i bsam pas mdzod spu'i gnas su bzhag nas bcom ldan 'das kyi snying po bzlas par byas te de lta bus ni 'byor pa thams cad dgug pa sgrub pa'o / /
de bzhin du thams cad byas la sbyor ba thams cad dgug pa'i bsam pas bzlas brjod byas te /
de lta bus ni sbyor ba thams cad gzhug pa bsgrub bo / /
de bzhin du thams cad byas la 'byor ba thams cad bcing ba'i bsam pas bzlas shing de lta bus ni 'byor pa thams cad 'grub pa'o / /
dbang du bya ba'i bsam pas ni dbang du byed do / /
dbrog pa'i bsam pas ni dbrog pa'o / /
nye bar sogs pa'i bsam pas ni bsags pa'o / /
len pa'i bsam pas ni len to / /
'dren pa'i bsam pas ni 'dren to / /
dgug pa'i bsam pas ni 'gugs so / /
gtong ba'i bsam pas ni gtong ngo / /
'jig pa'i bsam pas ni 'jig go / /
'phen pa'i bsam pas ni 'phen to / /
'degs pa'i bsam pas ni 'degs so / /
'bebs pa'i bsam pas ni 'bebs so / /
brdeg pa'i bsam pas ni brdeg go / /
sbyang ba'i bsam pas ni sbyang ngo / /
rnyed pa'i bsam pas ni rnyed pa bsgrub bo / /
rim gyis sgrub pa'i bsam pas ni rim gyis sgrub bo / /
'tsho ba sgrub pa'i bsam pas 'tsho ba sgrub bo / /
kun du 'gyed pa'i bsam pas 'gyed pa sgrub bo / /
'byor pa dgod pa'i bsam pas ni nye bar dgod pa sgrub bo / /
brtan par bya ba'i bsam pas ni brtan par byed par sgrub bo / /
rdo rjer byed pa'i bsam pas ni rdo rjer byed do / /
'byor pa thams cad sgrub pa'i bsam pas ni 'byor pa thams cad sgrub bo / /
'byor pa thams cad kyi mchog sgrub pa'i bsam pas ni 'byor pa thams cad kyi mchog sgrub par 'gyur ro / /
dpal thams cad dgug pa dang zhes bya ba la sogs pa lha mo gter gyi rin po che ni dpal te /
de yang gdul bya'i bsam pa'i khyad par gyis dbye ba mtha' yas pas na dpal thams cad ces bya'o / /
de dgug pa la sogs pa ni snga ma bzhin du'o / /
de dag thams cad ji ltar 'gyur zhe na /
rdo rje rin chen dpal gyis so zhes bya ba gsungs te /
bdag la byin gyis brlabs pa la sogs pa'i cho ga thams cad de bzhin du rjes su spyad la rdo rje thal mo las byung ba'i rdo rje rin chen gyi dam tshig gi phyag rgya yi ge traM gis rang gis dbang bskur ba'i gnas su yang dag par bzhag la yang dpal thams cad dgug pa'i bsam pas ni dpal thams cad 'gugs pa bsgrub par 'gyur ro / /
dpal thams cad gzhug pa'i bsam pas ni dpal thams cad 'jug pa 'grub bo / /
'ching ba'i bsam pas ni 'ching ba'o / /
dbang du bya ba'i bsam pas ni dbang du byed do / /
'phrog pa'i bsam pas ni 'phrog go / /
nye bar sogs pa'i bsam pas ni nye bar sog go / /
len pa'i bsam pas ni len to / /
'dren pa'i bsam pas ni 'dren to / /
'od du gzhug pa'i bsam pas ni 'od du gzhug go / /
khyer du gzhug pa'i bsam pas ni khyer du gzhug go / /
'jig pa'i bsam pas ni 'jig go / /
btang snyoms su 'jog pa'i bsam pas ni btang snyoms su 'jog go / /
'dzud pa'i bsam pas ni 'dzud do / /
kun du bsnun pa'i bsam pas ni brdeg go / /
sbyong ba'i bsam pas ni sbyong ngo / /
rnyed pa'i bsam pas ni rnyed pa grub bo / /
'tshong ba'i sgrub pa'i bsam pas ni 'tshong pa sgrub bo / /
dgod pa'i bsam pas ni yang dag par dgod do / /
nye bar sbyor ba'i bsam pas ni nye bar sbyor ro / /
brtan par byed pa'i bsam pas ni brtan par byed do / /
rdo rjer bya ba'i bsam pas ni rdo rjer byed do / /
bsgrub pa'i bsam pas ni sgrub bo / /
mchog sgrub pa'i bsam pas ni mchog sgrub par 'gyur ro / /
phun sum tshogs pa thams cad dgug pa dang zhes bya ba la sogs pa la lha mo nor bu chen mo ni 'jig rten dang 'jig rten las 'das pa'i phun sum tshogs pa thams cad kyi rang bzhin yin pas na phun sum tshogs pa thams cad do / /
de nas dgug pa la sogs pa ji ltar 'gyur zhe na /
rdo rje rin chen gyi phun sum tshogs pa zhes bya ba gsungs te /
de bzhin du rdo rje rin chen gyi phyag rgya bcings la /
mdzod spu'i gnas su bzhag ste /
phun sum tshogs pa thams cad dgug pa'i bsam pas bcom ldan 'das kyi snying po bzlas par byas te /
de lta bus ni phun sum tshogs pa thams cad dgug par bsgrub par 'gyur ro / /
phun sum tshogs pa thams cad gzhug pa'i bsam pas ni gzhug pa'o / /
bcing ba'i bsam pas ni bcing ba'o / /
dbang du bya ba'i bsam pas ni dbang du byed do / /
de bzhin du phun sum tshogs pa thams cad kyi dam par bsgrub pa'i bsam pas ni dam par bsgrub pa'i bar du 'gyur ro / /
mchod pa thams cad dgug pa dang / /
zhes bya ba la sogs pa la bcom ldan 'das rig pa'i rgyal po /
bla na med pa'i lha mo ni /
'jig rten las 'das pa'i mchod pa thams cad kyi rang bzhin yin pas /
mchod pa thams cad de /
de dgug pa la sogs pa ni de bzhin no / /
'di dag thams cad ji ltar 'gyur zhe na /
rdo rje rin chen mchod pas so / /
zhes bya ba gsungs te /
de bzhin du thams cad byas la yi ge traM zlos shing rdo rje thal mo las byung ba'i rdo rje rin chen gyi phyag rgya bcings nas mchod pa thams cad dgug pa la sogs pa thams cad snga ma bzhin du bsgrub par bya'o / /
rang gi rgyal mchog lan cig grub / /
ces bya ba ni rdo rje rin chen gyi dam tshig gi phyag rgya ni rang gi phyag rgya'i mchog ste /
de yang yi ge traM zlos shing /
bcom ldan 'das rdo rje sems dpa' 'phags pa nam mkha'i snying po'i tshul 'dzin par mdzad pa /
rang dbang du byas la 'byor pa thams cad dgug pa la sogs pa'i las brgya pa bsgrub pa la nges par sbyar bar bya'o / /
'jig rten dang 'jig rten las 'das pa'i 'byor pa dang /
dpal dang phun sum tshogs pa dang /
mchod pa rnams thob par 'dun pa ni bsam pa thams cad do / /
de'i rdzogs pa ni mngon sum du byas pa'o / /
de'i don gyis bcom ldan 'das nam mkha'i snying po rdo rje rin chen rtog pa yang yin la cho ga yang yin pas na /
bsam pa thams cad yongs su rdzogs par byed pa'i rtog pa'i cho ga ste /
de'i rgyas pa ni sgrub pa dang bsgrub @## /
de ltar 'dod chags la sogs pa'i gnyen por gyur pa rdo rje sems dpa' dang /
de bzhin gshegs pa dang /
rdo rje dang /
pad+ma dang /
nor bu'i rigs rnams bshad nas /
da ni 'jig rten pa'i lha rnams kyi tshul gyis 'dul ba'i sems can gyi khams nas brtsams te /
de nas rgyal po rdo rje 'dzin / /
zhes bya ba la sogs pas ming po gsum gyi rtogs pa gsungs pa yin no / /
de nas zhes bya ba'i sgra ni de ma thag pa ste /
dang po'i sbyor ba'i ting nge 'dzin gyi rjes thogs nyid la'o / /
'dir dang po'i sbyor ba'i ting nge 'dzin ni dpal rdo rje sems dpa'i dkyil 'khor chen por bshad pa nyid yin no / /
rgyal po rdo rje 'dzin ces bya ba ni go bar zad do / /
'jig rten gsum po zhes bya ba ni sems can rnams 'dul ba'i phyir sa'i 'jig rten dang /
bar snang gi 'jig rten dang /
mtho ris kyi 'jig rten du ming po gsum gyi tshul gyis bzhugs shing de'i chos nyid yin pas na 'jig rten gsum mo / /
khams gsum pa zhes bya ba ni sems can gyi don dang /
chos nyid kyis 'dod pa dang gzugs dang gzugs med pa'i tshul gyis bzhugs pa'o / /
bdag po zhes bya ba ni khams gsum pa'i chos kyi rgyal srid kyi dbang bskur ba brnyes pas na khams gsum pa'i bdag po'o / /
rgyu ba dang mi rgyu ba dang dngos po thams cad kyi ngo bo yin bas na thams cad do / /
lha chen po la sogs pa 'jig rten pa gsum po la tshar gcod pa dang /
phan 'dogs par mdzad pas na gsum gyi ston pa'o / /
cho ga bzhin du sgom gyur cing / /
zhes bya ba ni ming po gsum gyi dkyil 'khor gyi tshul gyis sems can thams cad kyi don bya ba de sgom zhing mngon sum du mdzad pa'o / /
sems can don phyir cho gas bzhugs / /
zhes bya ba ni ming po gsum gyi bag chags dang ldan pa'i sems can gyi khams rnams la ming po gsum rtogs pa bskyed par bya ba'i phyir cho ga bzhin du bzhugs pa ni sems can gyi don de sgom par mdzad pa'o / /
ji ltar sgom par mdzad ce na /
'dod chags zhes bya ba gsungs te /
sems can thams cad kyi rgyud la yod pa'i 'dod chags dang /
zhe sdang dang gti mug rnams ni rnam pa thams cad du gzung ba dang 'dzin pa'i rnam par rtog pa'i ngo bos gnas pas na rnam par gnas zhes bya'o / /
mi mnyam pa'i rten gyur na zhes bya ba ni dngos por 'dzin pa la mngon par zhen pa nyid kyis mngon sum du byas pa'o / /
dug nyid du 'gro zhes bya ba la rgyu ba dang mi rgyu ba'i dug dang 'dra bar sems can thams cad kyi dge ba'i rtsa ba'i srog 'phrog par byed pas na dug go / /
de'i ngo bo nyid yin pa na dug nyid do / /
nye bar 'gro zhes bya ba ni dug gi rang bzhin ma yin par yang 'di dag dug gi bya ba byed pa'i tha tshig go /
bdud rtsi nyid du 'gyur ba yin / /
zhes bya ba la bdud ni 'chi ba'o / /
de 'di la med pas na 'chi ba med pa ste mya ngan las 'das pa bdud rtsi'o / /
de'i ngo bo nyid yin pas ni bdud rtsi nyid yin no / /
'ang zhes bya ba'i sgra ni khyad par gyi don to / /
'gyur ba yin zhes bya ba ni 'gro ba'o zhes bya ba'i tha tshig go / /
ji ltar 'gyur zhe na /
bdud rtsi nyid kyis bsten 'gyur na / /
zhes bya ba gsungs te mya ngan las 'das pa'i don du rang bzhin med pa'i ngo bo nyid kyis mngon sum du byas pas na bdud rtsi nyid du bsten pa yin no / /
'di skad ston pa yin te /
'dod chags dang /
zhe sdang dang gti mug rgyal bar byed pa dang /
don thams cad grub par byed pa'i tshul du yongs su rtog cing dngos po la mngon par zhen pas bsten na ni ngan song gsum gyi rgyur gyur pa yin la /
rang bzhin gyis rnam par dag par bsgoms pas mngon sum du byas nas thar pa chen po bskyed par gyur pa yin no / /
'dod chags tshangs pa 'byin pa'i mchog /
ces bya ba ni sems can thams cad kyi rgyud la yod pa'i 'dod chags ni ting nge 'dzin gyis tshangs pa yin zhing 'jig rten thams cad kyi dam pa yin pas mchog yin la skye bas na 'byin pa'o / /
de gdul bya rnams la phan gdags par bya ba'i phyir bcom ldan 'das rdo rje sems dpa' tshangs pa yin par gsungs so / /
zhe sdang drag po zhes bya ba ni sems can thams cad kyi rgyud la yod pa'i zhe sdang ni ting nge 'dzin gyis na drag po yin no / /
ting nge 'dzin gyis bya ba ni sgom pa'i stobs kyis so / /
gti mug khyab 'jug ces bya ba ni sems can thams cad kyi rgyud la yod pa'i gti mug ni khyab 'jug gi tshul du bskyed pa yin no / /
brtan mdzad nas /
'jig rten gsum po byin gyis brlabs / /
zhes bya ba ni de ltar 'dod chags dang zhe sdang dang gti mug tshangs pa la sogs pa'i tshul du bskyed nas /
de la mos pa'i sems can rnams mgu bar bya ba'i phyir 'khor ba ji srid bar du brtan par mdzad nas de'i rjes la rgyal bar byed pa dang /
sbrang rtsir byed pa dang /
don thams cad grub par byed pa'i tshul gyis 'dod chags la sogs 'jig rten gsum po yang dag par byin gyis brlabs shing skyed par mdzad pa yin no / /
ci'i phyir zhe na /
'dod chags zhes bya ba la sogs pa gsungs te /
gang gi phyir 'dod chags dang zhe sdang dang gti mug gi rang bzhin 'jig rten gsum po ni rtag par gnas shing rgyun mi 'chad pa nyid du gnas pa dang /
srid pa gsum ste 'dod pa dang gzugs dang gzugs med pa'i srid pa rnam pa gsum ste /
chos rnam pa gsum gyi tshul gyis bsten cing rang bzhin dag pas mngon du byas nas /
mchog gsum ste rgyal bar bya ba dang /
sbrang rtsir bya ba dang /
don thams cad grub par byed pa'i rang bzhin du 'gyur ro / /
chos min bsten pas ngan song gsum / /
zhes bya ba ni rgyal bar byed pa dang /
sbrang rtsir byed pa dang /
don thams cad grub par byed pa'i rang bzhin 'dod chags dang zhe sdang dang gti mug dngos por 'dzin pa la mngon par zhen pas bsten na dmyal ba dang /
yi dwags dang /
dud 'gro'i mtshan nyid can gyi ngan song gsum du 'gyur ro / /
'dod chags sbrang rtsir byed par bshad / /
ces bya ba ni 'dod pa'i lha'i gzugs 'dzin pa'i tshangs pa la ni sbrang rtsir byed pa zhes bya'o / /
zhe sdang rgyal bar byed ces grags / /
zhes bya ba'i stobs bzangs kyi gzugs 'dzin pa'i drag po ni rgyal bar byed pa zhes bya'o / /
gti mug der ni sgrub byed yin / /
zhes bya ba ni dpyid kyi gzugs 'dzin pa'i khyab 'jug gi don thams cad grub pa zhes bya'o / /
kun du gsang ba'i ming yin no / /
zhes bya ba ni skye bo thams cad kyi thun mong ma yin gyi phyogs bcu thams cad du rnal 'byor pa nyid la ming 'di dag grags pa yin no / /
nga ni 'jig rten gcig pu nyid / /
ces bya ba ni sems tsam gyi tshul gyis 'dod chags dang zhe sdang dang gti mug nyid 'jig rten yin no / /
'jig rten gsum du rab tu bshad /
ces bya ba ni rnam par dbye ba'i tshul gyis ni 'dod chags ni tshang ba zhe sdang ni drag po gti mug ni khyab 'jug yin no zhes rab tu bshad cing ngas ting nge 'dzin gyi stobs kyis bskyed de bshad pa yin no zhes bcom ldan 'das rdo rje 'chang chen pos gsungs so / /
yang de ltar rnam par shes pa tsam du ni gcig tu zad la /
de dbye ba'i tshul gyis ni rnam par gzhag pa ji ltar shes she na /
nga ni 'dod pa gcig pu nyid / /
ces bya ba gsungs te /
gang gi phyir nga ni chos kyi dbyings thog ma dang tha ma med pa'i ngo bo nyid kyis ni don dam par gcig pu nyid yin zhing byang chub kyi mtshan ma ming can gyi sems kyi ngo bo yin pas na 'dod pa yin la /
'di'i rgyu mthun pa las byung ba'i 'dod pa'i lha'i gzugs can gyi tshangs pa yin pas na 'dod pa'o / /
drag po ni stobs bzangs kyi gzugs can no / /
g.yung drung ni dpyid kyi gzugs can khyab 'jug go / /
de bas na rgyu gcig gi rgyu mthun las byung ba nyid kyis na 'jig rten gsum po 'di dag gcig pu nyid yin no zhes rdo rje 'chang chen pos rab tu bshad cing gsungs pa yin no / /
de nas zhes bya ba'i sgra ni de ma thag pa ston pa'i tshig yin te /
de ltar 'jig rten gsum gyi de kho na nyid bshad nas de'i rjes thogs nyid la /
ming po gsum po 'di'i mchog rdo rje 'chang dngos por 'dzin pa la mngon par zhen pa yang spang bas byang chub kyi mtshan can gyi sems rtogs pa ni sbyangs pa ste /
don de'i phyir rdo rje bzang po zhes bya ba stong pa nyid kyi rdo rje shin tu rdzogs par mdzad pas na rdo rje bzang po 'dzin pa'o / /
gzugs ni gsum po 'di dag nyid / /
ces bya ba rgyal bar byed pa dang /
sbrang rtsir byed pa dang /
don thams cad grub par byed pa'i lus gsum po ste de dag skyed par mdzad pa'o / /
nyid ces bya ba ni nges par bzung ste /
gzugs gsum po 'di dag kho na'o / /
bdag nyid kho na byung ba yin / /
zhes bya ba ni bdag nyid kyi rang gi rgyud rgyal bar byed pa dang /
sbrang rtsir byed pa dang /
don thams cad grub pa'i gzugs su bcom ldan 'das rdo rje 'chang chen por byin gyis brlabs shing phyung la skyed par mdzad pa yin no / /
ci'i phyir gzugs gsum po der bdag nyid kyis bdag nyid byin gyis rlob par mdzad ce na /
gang phyir 'jig rten 'di dag ni / /
rtag tu yang ni 'di skad smras / /
zhes bya ba gsungs te /
gang gi phyir sa 'og sa bla mtho ris pa'i rang bzhin can gyi ming po gsum la 'khor ba thog ma med pa nas rtag par lhag par dad pa 'di dag go /
yang zhes bya ba'i sgra ni khyad par du bya ba'i don to / /
de zhin gshegs pa la sogs pa la lhag par mos pa'i sems la ltos pa yin no / /
tshangs pa sogs kyis 'dul zhes bya ba ni /
tshangs pa la sogs pa gang yin pa de ni tshangs pa sogs kyis 'dul te /
drag po dang khyab 'jug la sogs pas 'dul zhing de la mos pa'i sems can gang yin pa'o / /
yang dag sangs rgyas byang chub snod ma yin / /
zhes bya ba ni gzhan dag gis 'dul ba'i 'jig rten 'di ni yang dag cing phyin ci ma log pa'i sangs rgyas kyi byang chub mngon sum du byed pa'i snod ma yin zhing skal ba med pa yin la de bas na gzugs gsum por bdag nyid byin gyis rlob par mdzad pa yin no / /
de rnams sbyang ba'i phyir zhes bya ba'i gzugs gsum por bdag nyid kyis byin gyis brlabs pas sems can de rnams kyi dngos po la mngon par zhen pa'i sems rnam par bsam par mdzad nas sangs rgyas pa thob pa'i phyir bcom ldan 'das rdo rje 'chang chen po rang nyid rgyal bar byed pa dang /
sbrang rtsir byed pa dang /
don thams cad grub par byed pa'i gzugs mdzad par byed pa'i rgyu des gzugs gsum nyid kyis tshangs pa la sogs pa 'dul ba de rnams kyi sems rnam par sbyangs nas bcom ldan 'das ci zhig mdzad ce na /
phyis ni sangs rgyas nyid mi 'gyur / /
zhes bya ba gsungs te /
tshangs pa la sogs pa de rnams de bzhin nyid rtogs pas sa brgyad pa'i rang bzhin can gyi sems su skyed par mdzad nas /
phyis nas sangs rgyas nyid du rtag cing mi 'gyur bas skyed par mdzad pa yin no / /
'di skad ston te /
tshangs pa dang /
khyab 'jug dang /
dbang phyug chen po dang /
de la mos pa'i sems can rnams ming po gsum gyi tshul gyis rang bzhin gyis dag pa'i ting nge 'dzin gyis sangs rgyas nyid la nges par sbyar ba'i phyir bcom ldan 'das rdo rje 'chang ba gzugs gsum par bdag nyid kyis byin gyis rlob par mdzad pa yin no / /
de nas sems can de rnams gzugs gsum por 'dzin par mdzad pa'o / /
rdo rje sems dpa' las chos thos nas de bzhin gshegs par 'gyur ba yin no / /
de nas zhes bya ba'i sgra ni de ma thag pa ste /
de ltar bshad ma thag pa'i tshul gyis bcom ldan 'das rdo rje 'chang chen pos tshangs pa la sogs pa'i lha rnams sangs rgyas nyid la rab tu gzhag pa'i rjes thogs nyid la'o / /
'jig rten gsum gyi mchog kyang yin la dbang phyug chen po yang yin pas na 'jig rten gsum gyi mchog dbang phyug chen po'o / /
dkyil 'khor zhes bya ba ni 'jig rten gsum gyi gsang ba'i dkyil 'khor du'o / /
der zhes bya ba ni dkyil 'khor der ro / /
rang gi zhes bya ba ni bdag nyid kyi'o / /
gsang ba'i snying po zhes bya ba ni gsang ba ston par byed pa'am /
gsang ba skyed par byed pa'i snying po'o / /
rang gi rab grub phyir rab phul / /
zhes bya ba ni rang nyid grub par byed pa'i phyir snying po phul ba ste /
ming po gsum gyi tshul gyis gdul bya rnams sangs rgyas kyi byang chub tu grub cing mngon par byang chub pa thob par bya ba'i phyir tshangs pa la sogs pas rang gi snying po phul lo zhes bya ba'i tha tshig go / /
de ltar na /
de nas rgyal po rdo rje 'dzin / /
zhes bya ba nas brtsams te /
oM b+hur b+hu ba swaHzhes bya ba'i bshad pas ni ting nge 'dzin gnyis pa gsungs pa yin no / /
bsdu ba sngon du 'gro ba nas brtsams te /
gsum pa yang yin par shes par bya'o / /
de ltar ting nge 'dzin gsum gsungs nas da ni dam tshig dbang bskur ba thob pa rnams kyis bzlas brjod dang bsgom pa bya'o zhes bya ba bstan pa'i phyir /
zur bzhi pa la sgo bzhi pa / /
zhes bya ba la sogs pas slob dpon gyi las kyi cho ga dang slob ma 'jug pa la sogs pa'i cho ga rgyas pa gsungs pa yin no / /
zur bzhi pa la zhes bya ba ni go bar zad do / /
de kho na nyid ni /
snying stobs rdul dang mun pa nyid / /
tshangs pa drag po g.yung drung ste / /
ming po gsum po 'di nyid ni / /
nam yang brnyas par mi bya'o / /
zhes bya ba 'di nyid ni gsang ba yin no / /
gal te khyod kyis rtse gsum bcag /
snying po snod min la smras pas / /
ji skad smras pa'i chos rnams ni / /
gal te 'di ni ma spyad dam / /
zhes bya ba'i dam tshig byin la slob ma rnams la de kho na nyid gsang ba brjod pa 'di bya zhing /
b+hur b+hu ba swaHzhes bya ba 'jug pa'i glu dang zlos shing rdo rje shugs kyis 'dir 'jug par bya'o / /
cho ga lhag ma rnams ni sngar ming po gsum gyi nang du bshad zin pas de nyid las khong du chud par bya'o / /
'jig rten gsum 'byin pa'i rgyud kyi bshad pa rdzogs so // //
de ltar 'jig rten gsum 'byin pa'i rgyud gsungs nas /
da ni de nas zhes bya ba la sogs pa sring mo bzhi 'byin pa'i rgyud gsungs pa yin no / /
de nas zhes bya ba'i sgra ni de ma thag pa ste /
dang po'i sbyor ba'i rjes thogs nyid la'o / /
'dir dang po'i sbyor ba'i ting nge 'dzin ming po gsum gyi dkyil 'khor las bshad pa nyid yin no / /
kun du chags dang zhe sdang rmongs / /
brtan par byed pa'i rgyu yin no / /
zhes bya ba ni ming po gsum gyi rnal 'byor ba rnams kyis yang dag par sbyor ba'i sgom pas 'di dag sgrub pa'o / /
de ltar kun du chags pa dang zhe sdang dang gti mug ste ming po gsum gyi rang bzhin 'di rnams kyis brtan par byed pa'i rgyu yin no / /
dkyil 'khor zhes bya ba ni go bar zad do / /
gal te gsang zhing ma bsrungs na / /
gang zhig sems can don zhugs dang / /
gang yang dkyil 'khor sgrub byed pa / /
de rnams khyed kyis gsang bar 'gyur / /
zhes bya ba ni dam tshig go / /
dkyil 'khor 'di'i bshad pa ni sngar bshad zin la 'dir khyad par ni 'di tsam du zad do / /
'di lta ste hri hUM shrI b+h+yo zhes bya ba ni 'jug pa'i glu yin no / /
da ni de nas zhes bya ba la sogs pas glu'i dkyil 'khor gsungs pa yin te /
de nas zhes bya ba'i sgra ni sngar bshad pa yin no / /
'dod chags la sogs dug gzhig phyir / /
zhes bya ba'i 'dod chags la sogs pa'i dug bsal ba ni dug gzhig pa ste de'i phyir ro / /
kun nas bdud rtsi nyid bya'i phyir / /
zhes bya ba ni phyogs bcu'i gdul bya rnams kun nas rang bzhin gyis dag par bsgoms pas thar pa mngon sum du byas pa ni bdud rtsi'o / /
de'i ngo bo nyid yin pas na bdud rtsi nyid de de'i don du'o / /
zhe sdang las byung glu yis ni / /
dkyil 'khor dam pa phyung bar 'gyur / /
zhes bya ba ni 'di yang sngar bshad pa'i de nyid las shes par bya'o / /
'di'i khyad par ni 'di yin te /
'di lta ste phu phu zhes bya ba 'jug pa'i glu'i mchod pa yin no / /
de ltar glu'i dkyil 'khor gsungs nas da ni / /
de nas ston pa rdo rje 'dzin / /
zhes bya ba la sogs pas bgegs thams cad rnam par gzhom pa'i phyir gdon gyi dkyil 'khor gsungs pa yin no / /
de nas zhes bya ba'i sgra ni snga ma bzhin du log 'dren la sogs pa gdon thams cad las byung ba'i sdug bsngal thams cad de /
de rnam par bsal zhing med par mdzad pas na sdug bsngal thams cad bsal ba ste /
bcom ldan 'das rdo rje 'chang ba'o / /
sems can kun ni bde ba'i phyir / /
zhes bya ba ni gdon la sogs pa las byung ba'i sdug bsngal dang bral bas sems can thams cad bde ba nyams su myong ba'i phyir ro / /
ni zhes bya ba ni nges par gzung ba ste /
bde ba kho na'i phyir ro / /
gdon gyi dkyil 'khor phyung ba yin / /
zhes bya ba ni rims la sogs pas yongs su gang ba'i dkyil 'khor skyed par mdzad pas so / /
de ci'i phyir zhe na /
'dod chags zhes bya ba la sogs pa gsungs te /
gang gi phyir dmigs pa la spyod pa'i sems can thams cad ni 'dod chags la sogs pa'i dug gis gso ba ma byas pa'i nyes byas kyis dug nyid du gyur pa yin zhing sngar bshad pa'i tshul gyis / /
gdon dang rims dang sdig pa dang / /
dmyal bar yang ni 'gyur ba yin / /
zhes bya ba yang de nyid yin gyis phyi rol gzhan dag ma yin no / /
de bas na rnam par rtog pa dang bcas pa las byung ba'i srin mo la sogs pa'i gdon gyi tshul can sdug bsngal thams cad skyed par byed pa'i rnam par rtog pa de rnams gzhig par bya ba'i phyir /
bcom ldan 'das kyis gdon gyi dkyil 'khor phyung ba yin no / /
de nas zhes bya ba'i sgra ni gnas skabs te /
gdug pa skyed par byed pa yi ge hriM ngo / /
de ltar /
de nas ston pa rdo rje 'dzin / /
zhes bya ba nas brtsams te hriM zhes bya ba'i bar gyis ni ting nge 'dzin gnyis pa gsungs pa yin no / /
de nas bsdu ba sngon du 'gro bas gsum pa yin par shes par bya'o / /
de ltar bsdus pa srin po la sogs pa'i gdon rnams bkug ste /
rdo rje lcags kyus khro bo la sogs pa dgug pa dang gzhug pa dang /
bcing ba dang /
dbang du byas la slob dpon gyis srin po la sogs pa'i gdon gzhom par bya ba'i phyir dkyil 'khor bris la /
srin po la sogs pa'i gdon gzhom par bya'o zhes bya ba'i cho ga 'di bstan par bya ba'i phyir zur bzhi ba zhes bya ba la sogs pas gdon gzhom pa'i slob dpon gyi las kyi cho ga gsungs pa yin no / /
zur bzhi pa la zhes bya ba la sogs pa la ni go bar zad do / /
de nas zhes bya ba bshad ma thag pa'i dkyil 'khor de'i dbus dang por zhes bya ba las kyi dkyil 'khor du 'jug pa'i thog mar dkyil 'khor du 'byung po dang /
yi dags dang /
sha za dang /
gnod sbyin dang /
srin po dang /
grul bum dang /
klu la sogs pa'i rig pa mchog gi rgyud las gsungs pa'i gdon bco brgyad dang /
sogs pa'i zhes bya ba'i sgras rim pa brgyad po skyes bu gcer bu gdong gnag pa skra gyen du brdzes pa /
sdig pa zhes bya ba yi dags kyi khyad par rnams dang /
mnar med pa la sogs pa'i dmyal ba brgyad dang /
nye 'khor ba'i dmyal ba rnams so / /
de rnams kyi cho ga rgyas pa ni yul dang grong dang 'jig rten gyi bkod pa'i dbyibs rnams bri bar bya'o / /
de ltar dkyil 'khor de bris pa'i rjes thogs nyid la rdo rje me ltar 'bar ba'i rnal 'byor pas rnal 'byor chen po byas la /
gtsug tor la sogs pa yang rang gi lus la bkod de /
de'i rjes thogs nyid la dkyil 'khor 'dir slob dpon gyi 'jug pa bcom ldan 'das rdo rje sems dpas bshad cing gsungs pa yin no / /
ji ltar 'jug par bya zhe na /
myur du zhes bya ba gsungs so / /
myur du ci zhig bya zhe na /
rdo rje 'dzin pa zhugs nas ni / /
khros pas rkang pa g.yon pas mnye / /
zhes bya ba gsungs te /
g.yas pa'i rdo rje khu tshur gyis khro bo'i rdo rje thogs te /
g.yon pa'i khro bo'i khu tshur sdigs mdzub byed pa la brtson pas dkyil 'khor de rkang pa g.yon pas mnye bar bya'o / /
de nas zhes bya ba la sogs pa ni go bar zad do / /
'dis ni 'di skad ston par 'gyur te /
gang gi tshe rnal 'byor pa log 'dren la sogs pa nye bar 'tshe bar 'gyur ba de'i tshe rdo rje me ltar 'bar ba'i sbyor bas rnal 'byor chen por byas pa ni rdo rje gtsug tor la sogs pa nas /
rdo rje shugs kyi bar du rang gi lus la bkod nas /
rdo rje sems dpa'i lha mo'i dkyil 'khor gyi tshul gyis bdag nyid rdo rje sems dpa' rnam par bsgoms la de'i rjes thogs nyid la bdag nyid rdo rje me ltar 'bar ba slar yang bsams te /
dkyil 'khor 'di ri rab kyi steng du hUM las sprul pa bsdu bar bya'o / /
de nas rdo rje lcags kyu'i khro bo la sogs pa las kyi phyag rgya bzhis gdon la sogs pa'i cho ga rgyas pas bkug nas bcug ste bcings la 'jug pa'i phyag rgyas bcings nas hriM badzra tiSh+Tha maN+Dal ud+tha pa la zhes bya bas dkyil 'khor de bar snang gi phyogs su bzhag la rdo rje me ltar 'bar ba'i dam tshig gi phyag rgya dang /
yi ge hUM gis bdag nyid byin gyis brlabs la hUM zlos shing yongs su bskor nas thig gdab pa dang tshon dgye ba byas te /
rig pa mchog las gsungs pa'i gdon bco brgyad dang /
'phags pa dpung bzangs las bshad pa'i log 'dren rnams dang /
sngar bshad pa'i rims brgyad dang /
sdig pa dang dmyal ba rnams yi ge hIM zlos shing bri bar bya'o / /
de nas sgo dbye ba dang bsdu ba byas la /
rdo rje lcags kyu'i khro bo la sogs pas de dag dgug pa dang bcing ba byas la /
g.yas pa'i rdo rje khu tshur gyis khro bo'i rdo rje thogs te /
g.yon pa'i khro bo'i khu tshur gyis sdigs mdzub byed pa la brtson pa dang /
glu'i tshig zlos shing rab tu dgod pa dang /
dkyil 'khor der zhugs la khros pa dang /
rkang pa g.yon pas mnye bar bya'o / /
de la glu ni 'di yin te /
sarba a g+ha maN+Dal mi dam badzra d+ha ra a kra ma bi ki ra bi ki ra badzro da ya nA sha ya ha na da ha na pa tsa b+ha smi ku ru kru d+ha hUM ka ra ma de na /
de nas rdo rje gnod sbyin dang /
rdo rje khu tshur dang rdo rje gtsug tor gyis bdag nyid bsrung ba byas la rang gi lha'i sbyor bas gnas par bya'o / /
sdug bsngal thams cad las 'don pa'i rgyud kyi bshad pa rdzogs so // //
de ltar 'jig rten dang 'jig rten las 'das pa'i dkyil 'khor rnams bshad nas /
da ni 'jig rten dang 'jig rten las 'das pa'i lha thams cad kyi dkyil 'khor la lhag par mos pa'i sems can rnams rjes su gzung ba'i phyir /
de nas zhes bya ba la sogs pa bsdus pa'i dkyil 'khor gsungs pa yin no / /
de nas zhes bya ba'i sgra ni de ma thag pa ston pa'i tshig yin te /
dang po'i sbyor ba'i rjes thogs nyid la'o / /
'dir dang po'i sbyor ba'i ting nge 'dzin ni dpal rdo rje sems dpa'i dkyil 'khor chen por gsungs pa yin no / /
kun mchog dam pa'i dbang phyug ste / /
zhes bya ba ni kun gyi mchog kyang yin la dam pa'i dbang phyug kyang yin pas na kun mchog dbang phyug ste dpal rdo rje sems dpa'o / /
de yang thams cad kyi mchog yin pas na kun mchog go / /
de nyid ni dam pa ste phul du byung ba yin zhing khams gsum pa ma lus pa'i chos kyi rgyal srid la mnga' brnyes pas na dbang phyug go / /
sems can don kun rab sgrub byed / /
ces bya ba ni rigs lnga'i lha rnams kyis 'dul ba'i sems can kun yin te /
de rnams kyi rab tu sgrub pa ni rigs lnga rtogs par gyur pa ste de'i don du'o / /
dkyil 'khor thams cad gsungs pa yin / /
zhes bya ba ni bcom ldan 'das rdo rje 'chang bas bsdus pa'i dkyil 'khor bka' stsal pa'o / /
gzugs kun gyis zhes bya ba ni 'jig rten dang 'jig rten las 'das pa'i lha rnams kyi gzugs so / /
dus gang gi tshe zhe na /
gang tshe gsang ba chen po lnga'o / /
de nyid kyis ni mi 'dul 'gyur zhes bya ba gsungs te /
gsang ba chen po'i de kho na nyid lnga ni rdo rje sems dpa' dang /
de bzhin gshegs pa dang /
rdo rje dang /
pad+ma dang /
nor bu'i rigs rnams kyis gang gi tshe 'dul bar ma gyur pa'i sangs rgyas nyid dam rdo rje 'dzin pa nyid la 'jog par mi nus pa de'i tshe sna tshogs chen po bsdus pa'i dkyil 'khor gyis 'dul ba'i skye bo skal ba dang ldan pa rnams la dam pa ste /
mchog 'di mdzad pa yin no / /
de ltar na /
de nas rgyal po rdo rje 'dzin / /
zhes bya ba nas brtsams te /
sna tshogs chen po /
'gro ba 'dul ba'i dam pa yin / /
zhes bya ba ni bar gyis bshad pas ni ting nge 'dzin gnyis pa gsungs pa yin no / /
de nas bsdu ba sngon du 'gro ba ni gsum pa yin par shes par bya'o / /
de ltar bsdus pa'i dkyil 'khor gyi ting nge 'dzin gsum gsungs nas /
da ni dam tshig dang dbang bskur ba thob pa rnams kyis bzlas brjod dang bsgom par bya'o zhes bya ba'i phyir /
de nas gang gi phyir zhes bya ba la sogs pas slob dpon gyi las kyi cho ga dang slob ma 'jug pa la sogs pa'i cho ga gsungs pa yin no / /
de nas zhes bya ba'i sgra ni de ma thag pa ston par byed pa'i tshig ste /
las kyi cho ga'i ting nge 'dzin gyi rjes thogs nyid la'o / /
gang gi phyir zhes bya ba ni rgyu ste gang gi phyir bsdus pa'i dkyil 'khor du 'jug par byed pa des 'dul ba'i sems can rnams kyi don du mi 'gyur bas de'i phyir dkyil 'khor chen po ste /
bsdus pa'i dkyil 'khor dam pa ste mchog tu gyur pas rab tu phye ste bshad par bya'o zhes pa'o / /
kun mchog ni 'jig rten dang 'jig rten las 'das pa'i tshul yang dag par ston pa yin zhes gang du 'dul ba'i sems can gyi khams rnams las rnam par rgyal ba yin pas na kun mchog rnam rgyal lo / /
lha thams cad kyi dkyil 'khor gyis 'dul ba'i sems can skal ba dang ldan pa rnams la 'jig rten dang 'jig rten las 'das pa'i dkyil 'khor gyi lha thams cad kyi gzugs ni sna tshogs so / /
de nyid kyis na bsdus pa'i dkyil 'khor 'di ni kun mchog dam pa'i dbang phyug yin no zhes bya ba ni 'jig rten pa'i dkyil 'khor chen po bris nas ni rdo rje sems dpa'i dkyil 'khor chen po bris la /
de'i dbus su zhes bya ba'i dkyil 'khor dbus ma'i lte ba'i phyogs su rdo rje sems dpa'i dkyil 'khor chen po thig btab cing kun du bris la ming de skad ces bya ba'i dkyil 'khor de'i lte ba'i phyogs su sngar bshad pa'i tshul gyis rdo rje sems dpa' rab tu gzhag par byas te /
'di ni cho ga bzhin zhes bya ba'i sgra'i don yin no / /
ci de 'ba' zhig gam zhe na /
rdo rje lha mo zhes bya ba gsungs te /
'dod chags rdo rje dang /
ki li ki la dang /
rdo rje dran ma dang /
rdo rje 'dod pa'i dbang phyug ma ni rdo rje lha mo'o / /
sogs pa'i sgra ni dus kyi mchod pa dang /
rdo rje sgeg mo rnams dang /
sgo srung rnams gzung ngo / /
rdo rje lha mo la sogs pas yongs su gang ba'i dkyil 'khor ram /
des nye bar mtshon pa'i dkyil 'khor ni rdo rje lha mo la sogs pa'i dkyil 'khor te der ro / /
de yi ngos ni thams cad du / /
zhes bya ba ni re'u cha dbus mar dpal rdo rje sems dpa'i dkyil 'khor chen po bris pa de'i phyogs bzhir de bzhin gshegs pa dang /
rdo rje 'dzin pa dang /
'jig rten dbang phyug dang /
nam mkha'i snying po kun mchog lhag pa'i sku rnams kyis mtshan pa'i mchog rdo rje dang bcas pa 'khor lo la sogs pa gang yin pa de ni rdo rje mchog bcas mtshan ma rnams rdo rjes mtshan pa'i 'khor lo la sogs pa'o zhes bya ba'i tha tshig go / /
ma zhes bya ba'i sgra ni nges par gzung ba ste rdo rjes mtshan pa'i mtshan nyid do / /
sku gzugs la sogs gzhag par bya / /
zhes bya ba ni mi bskyod pa la sogs pa rang gi rigs kyi lha'i tshul gyis yongs su bskor ba ni rang gi rigs kyis bskor ba zhes bya'o / /
rgyal po rdo rje sred med bu'i / /
gzugs 'dzin 'khor lo bsnams pa bri / /
zhes bya ba ni bcom ldan 'das rnam par snang mdzad kyi sred med kyi bu'i gzugs 'dzin pa phyag na 'khor lo bsnams pa gzhag par bya'o / /
khyab bdag rdo rje can rdo rje / /
gtum dbang rdo rje gdung bsnams pa / /
zhes pa ni bcom ldan 'das rdo rje me ltar rab tu 'bar ba'i rdo rje gtum pa'i dbang phyug gi gzugs 'dzin pa rdo rje gdung bsnams pa bri bar bya'o / /
rdo rje pad 'byung pad+ma can / /
rdo rje 'dzin pa tshangs gzugs ldan / /
zhes bya ba ni 'phags pa spyan ras gzigs dbang phyug gi gzugs 'dzin pa'i rdo rje 'chang rdo rje 'dzin pa ni tshangs pa'i gzugs su bri bar bya'o / /
nam mkha'i snying po 'dod gzugs can / /
rdo rje dang bcas me tog mchog / /
ces bya ba ni bcom ldan 'das 'phags pa nam mkha'i snying po ni 'dod pa'i lha'i gzugs 'dzin pa la rdo rjes mtshan pa'i gzhu bsnams te bzhugs pa bri bar bya'o / /
gzhi'i dkyil 'khor gyi me'i mtshams su rdo rje dpal mo /
bden bral gyi mtshams su rdo rje dkar mo /
rlung gi mtshams su rdo rje sgrol ma / /
dbang ldan gyi mtshams su nam mkha'i rdo rje ma bri bar bya'o / /
de nas 'di rnams kyis zhes bya ba ni go bar zad do / /
phyi yi dkyil 'khor gnas rnams su / /
zhes bya ba ni lha'i snam bu'o / /
rdo rje mtshan ma rang phyogs gnas / /
zhes bya ba ni drag po la sogs pa'i mtshan ma rdo rjes mtshan pa'i tri shU la la sogs pa gang yin pa de ni rdo rje mtshan ma ste /
de shar phyogs la sogs pa'i phyogs su gnas pa ni rang gi phyogs su gnas pa bri ba yin no / /
rdo rje'i mtshan ma rang gi phyogs su gnas par bri ba de gang zhig yin zhe na /
lha dbang dang ni ma mo nyid / /
ces bya ba gsungs te /
lha'i dbang po ni drag po la sogs pa nas chu lha'i mthar thug pa'o / /
de rnams kyi chung ma ni ma mo'o / /
de nyid ni lha'i dbang po ma mo dang bcas pa'i 'jig rten skyong ba rnams yin te de rnams dgod par bya'o / /
tshogs kyi dbang phyug rdo rje yi / /
rol mo'i che bcu rdung byed la / /
phyi yi dkyil 'khor kha khyer dang / /
sgo dang mtshams su'ang de bri'o / /
zhes bya ba ni phyi'i dkyil 'khor gyi mtshams bzhir sgeg mo la sogs pa dang /
sgo rnams su lcags kyu ma la sogs pa bri bar bya'o / /
sgo rnams kun du 'jug pa ni / /
rang gi phyag rgyas rab tu 'jug /
ces bya ba ni sngar bshad pa'i 'jug pa'i cho gas rdo rje sems dpa' dang /
de bzhin gshegs pa dang /
rdo rje dang /
pad+ma dang /
nor bu'i rigs kyi dkyil 'khor du 'jug par bya'o / /
dang po'i sbyor bas dkyil 'khor ni / /
dam pa lnga ru zhes bya ba ni gzhi'i dkyil 'khor du dang por dkyil 'khor du 'jug pa'i cho gas 'jug par bya'o / /
de nas dbus su gnas gyur nas / /
dgug pa 'di ni bya ba yin / /
zhes bya ba ni de ltar dkyil 'khor bris nas rdo rje hUM mdzad kyi sbyor ba byas te ji lta ba bzhin du zhugs te /
de'i rjes thogs nyid la dkyil 'khor gyi dbus su 'dug par bsams pas sgo dbye ba'i phyag rgyas dkyil 'khor gyi sgo rnams phye nas /
de rjes la 'og nas bshad pa'i dgug par bya'o / /
gsang ba'i lcags kyu dril bcas pas / /
'dir ni zhes bya ba la sogs pa go bar zad do / /
de dag go rims ji bzhin du /
dkyil 'khor thams cad bsgrub par bya / /
zhes bya ba ni re zhig dang por rdo rje sems dpa'i dkyil 'khor chen po'i lha rnams rang gi dam tshig gi phyag rgya rnams kyis de bzhin nyid du bsgrub par bya'o / /
de bzhin gshegs pa dang /
rdo rje dang /
pad+ma dang /
nor bu'i rigs kyi lha rnams bsgrub par bya ste /
'di ni 'dir go rims ji bzhin bsgrub par bya ba'i sgra'i don yin no / /
sgrub pa dag ni thams cad dang / /
dngos grub rnams kyang de bzhin no / /
zhes bya ba ni rdo rje sems dpa' dang /
de bzhin gshegs pa dang /
rdo rje dang /
pad+ma dang /
nor bu'i rigs kyi dkyil 'khor rnams su lha thams cad kyi sgrub pa gsungs pa dang /
lha thams cad kyi dngos grub gsungs pa de thams cad kyi dkyil 'khor thams cad bsgrub pa sgrub pa po la 'grub par 'gyur ro / /
ci'i phyir zhe na yang /
bde ba thams cad mi 'gyur gnas / /
zhes bya ba la sogs pa gsungs te /
bde ba yang yin la thams cad kyang yin pas bde ba thams cad de /
rdo rje sems dpa' la sogs pa lha thams cad kyi bde ba gnyis su med pa sems dang sems las byung ba'i mtshan nyid can no / /
de nyid ni mi 'gyur ba'i gnas te chos kyi dbyings thog ma tha ma med pa'i rang bzhin sems can gyi khams thams cad dang /
rdo rje sems dpa' la sogs pa'i bde ba mngon sum du byed pa'i gzhir gyur pa'o / /
bde ba chen po zhes bshad do / /
zhes bya ba ni bcom ldan 'das rdo rje 'chang chen pos gsungs pa'o / /
rdo rje 'di ni bsgrub la sogs / /
'di ni tshe 'dir 'grub par 'gyur / /
zhes bya ba ni de bzhin nyid kyi rdo rje'i rang bzhin yin pas bde ba chen po de ni rdo rje yin pa dang /
de las byung ba'i dkyil 'khor 'di la yang nye bar brtags pas de skad ces bya ste /
sgrub pa 'di la sogs pa'i dkyil 'khor sgrub par byed par bsgrubs nas sgrub pa po /
tshe 'di nyid la mngon par 'dod pa'i dngos grub 'di dag thams cad 'grub par 'gyur ro / /
de ltar bshad pa'i tshul gyis 'grub par 'gyur bar bshad do zhes sbyar ro / /
sna tshogs pa yang yin la don dam pa yang yin pas sna tshogs pa'i don te /
bsdus pa'i dkyil 'khor du rdo rje sems dpa' la sogs pa'i tshul lo / /
des rnam par sbyang ba ni lha tshogs pa la mos pa'i sems cad kyi khams rnams rigs lnga po rtogs pas 'dod chags la sogs pa dang bral ba'o / /
de'i don gyi cho ga ni lhag par gnas pa dang /
phyag 'tshal ba dang dkyil 'khor du 'jug pa la sogs pa'o / /
de ltar 'gro ba dpag tu med pa ste /
sems can gyi khams tshad med pa des 'dul zhing lam rtogs pa la gzhag pa ni 'gro ba dpag tu med pa kun btul ba ste /
de nyid ni mtha' med pa yang yin la sna tshogs pa yang yin pas na mtha' med pa'i sna tshogs pa ste /
mnyam pa med pa ni mtshungs pa med pa'o / /
gsungs pa ni bshad pa'o / /
phul du gyur pa ni mchog tu gyur pa'o / /
ji ltar na phul du byung ba yin zhe na /
gang gi phyir de bzhin gshegs pa la sogs pa'i rigs thams cad 'dzin pas na /
de bzhin gshegs pa thams cad kyi rigs 'dzin pa'o / /
de byed pa yang yin la bde ba'i mchog kyang yin pas na de byed pa'i bde ba'i mchog go / /
rgyal ba thams cad de de bzhin gshegs pa thams cad kyis bsdus pa'i dkyil 'khor 'di byin gyis brlabs shing brtan par mdzad pas na srid pa pa'i bde ba'i mchog byed pa ste /
gdul bya rnams kyis mi gnas pa'i mya ngan las 'das pa'i bde ba skyed par byed pa nyid yin pa'i phyir ro / /
yang 'di'i don brjod par bya ste /
dpal rdo rje sems dpa'i sbyor bas rdo rje dbyings kyi dkyil 'khor las bshad pa'i rnal 'byor ji lta ba bzhin du byas la 'di las bshad pa'i byin gyis brlabs pa dang /
dbang bskur ba dang dngos grub kyi rdo rje brtul zhugs kyang blangs nas 'dod chags rdo rje ma la sogs pa'i phyag rgya'i mchod pa bcu gnyis kyis bdag nyid yang dag par mchod la rnam par sgeg pa'i dga' ba'i rdo rje dang phyag bzhis kyang phyag byas la de kho na nyid dang chos dang dam tshig bzung nas hUM zhes lan gsum bzlas la /
dam tshig gsum gyi glu'i mchod pa byas nas rang gi snying ga'i zla bar yid kyis zhugs la /
rdo rje sems dpa'i phyag rgya bcings te hUM a hUM hrIM traM zhes brjod do / /
der bsdus pa'i dkyil 'khor sprul la lha thams cad kyi rang rang gi gnas su rang rang gi snying pos lha thams cad rang rang gi gzugs su bkod la /
oM badzra At+ma ko\u0f85haM zhes bya ba la sogs pa'i snying po gsum bzlas la snga ma bzhin du don gsum bsgoms te /
bdag ni rang nyid bsdus pa'i dkyil 'khor yin no zhes nga rgyal bskyed la bsdus pa'i dkyil 'khor gyi snying po zlos shing /
dus ji srid kyis bdag nyid bsdus pa'i dkyil 'khor gyi ngo bo nyid du mngon sum ltar mthong bar gyur pa de srid kyi bar du nyin re'i sbyor bas bsgom par bya'o / /
de nas nyin zhag bdun gyi bar du sngar bshad pa'i tshul gyis ting nge 'dzin gsum bsgom pa nas brtsams te bsdus pa'i dkyil 'khor brtsam par bya'o / /
de nas ji skad du bshad pa'i dkyil 'khor gyi dbus su snga ma bzhin du cho ga thams cad rjes su spyad la /
slob ma lhag par gnas pa dang /
lha lhag par gnas par byas nas nyi ma 'char ba'i dus su dkyil 'khor thig gdab par bya'o / /
de la re zhig dang por rdo rje sems dpa'i lha mo'i dkyil 'khor gyi thig gdab par bya'o / /
de la dkyil 'khor dbus kyi re'u cha la yang rdo rje sems dpa'i dkyil 'khor gnyis pa 'dod chags rdo rje ma'i gnas su rnam par snang mdzad kyi dkyil 'khor ro / /
ki li ki la'i gnas su rdo rje me ltar 'bar ba'i dkyil 'khor ro / /
rdo rje dran ma'i gnas su 'jig rten dbang phyug gi dkyil 'khor ro / /
rdo rje 'dod pa'i dbang phyug ma'i gnas su 'phags pa nam mkha'i snying po'i dkyil 'khor thig gdab par bya'o / /
de nas tshon sna lnga'i phye mas rten dang brten pa'i dkyil 'khor thams cad bris nas bcom ldan 'das rdo rje sems dpa' 'khor dang bcas pa rang gi dkyil 'khor du dgod par bya'o / /
de nas bcom ldan 'das rnam par snang mdzad sku mdog nag po khyab 'jug gi gzugs can /
phyag bzhi pa phyag g.yas pa gnyis na rdo rje 'khor lo dang dbyug pa bsnams pa /
g.yon gnyis na gcig gis mdung bsnams pa /
gnyis pas gdan la snyems pa'i tshul gyis gnas pa dkyil 'khor gyi dbus nas shar phyogs su gzigs te bzhugs par bya'o / /
oM badzra ga d+ha yan tshin+da a pra ti ha ta badzra tsa kre na ho b+ha ga bAn badzra ta thA ga ta dzaHhUM baM hoHbadzra d+ha ra staM /
mi bskyod pa la sogs pa ni sngar bshad pa'i snying pos rang gi gnas su dgod par bya'o / /
bcom ldan 'das rdo rje me ltar 'bar ba gtum pa'i dbang phyug gi gzugs 'dzin pa /
sku mdog sngo ba /
spyan gsum pa phyag bzhi pa /
g.yas rdo rje rtse gsum dang rdo rje 'bar ba bsnams pa /
g.yon gyi gcig gis thod pa bsnams pa /
gnyis pas ral gri bsnams pa snying po 'dis dgod par bya'o / /
hUM badzra kro d+ha ma hA yo gi nI /
ga Ne shwa ra ma hA badzra shU lo gra bra ne ho b+ha ga bAn badzra tsin+d+ha shwa rA ya ha ha ha ha ho / /
rdo rje mtshon cha ma la sogs pa lhag ma rnams ni snga ma bzhin du bri bar bya'o / /
rdo rje gtsug tor la sogs pa yang thig bdun gyi nang du bya'o / /
de nas 'jig rten dbang phyug tshangs pa'i gzugs 'dzin pa /
sku mdog dkar po zhal bzhi pa phyag g.yas pa gnyis na phreng ba dang dbyug pa bsnams pa /
g.yon gnyis na spyi blugs dang pad+ma bsnams pa /
rang gi dkyil 'khor gyi dbus su snying po 'dis dgod par bya'o / /
hrI badzra /
pad+mod b+ha ga bAn badzra a ba lo ki te shwa rA ya ma hA bra h+ma sid+d+ha oM b+hur b+hu ba swaHri na maHswA hA /
pad+ma'i ting nge 'dzin bzang po la sogs pa snga ma kho na ltar bri bar bya'o / /
de ltar 'jig rten dbang phyug gi dkyil 'khor bris nas /
'phags pa nam mkha'i snying po rang gi dkyil 'khor gyi dbus na 'dod pa'i dbang phyug gi gzugs 'dzin pa sku mdog dmar po phyag mtshan rdo rje me tog dang bcas pa snying po 'dis bri bar bya'o / /
he badzra ku su me a su d+ha sarba karma na me sa dA ya hi b+ha ga bAn badzra A kA sha gar+b+ha ba Da Da trAM /
dbang bskur pa'i rin po che la sogs pa gzhan dag ni de bzhin du bri bar bya'o / /
yang gzhi'i dkyil 'khor gyi me'i mtshams su bcom ldan 'das yum chen mo shes rab kyi pha rol tu phyin pa dpal mo'i gzugs 'dzin pa /
sku mdog gser btso ma'i mdog 'dra ba phyag g.yas na 'khor lo g.yon pa na pad+ma bsnams pa snying po 'dis bri bar bya'o / /
na mo ye na sa t+ye na b+ha ga wa ti pra dz+nyA pA ra mi ta spu ta tshin+d+ha badzra ni tsa kre na /
te na sa t+ye na ba ba ka na oM d+hI shrI shud+d+hi bi dza ye swA hA /
de nas bden bral gyi mtshams su rdo rje 'dzin ma u ma'i gzugs 'dzin ma gser gyi mdog can phyag g.yas na rdo rje rtse gsum bsnams pa /
g.yon na mdung rtse gsum pa bsnams pa'i snying po 'dis bri bar bya'o / /
oM badzra gau rI ma hi ba d+he trai lo kya badzrA ya shwa ri badzra kro d+ha ag+ni sa ma ye badzra d+ha rin ma stu te /
tad+ya thA /
hi li mi li /
le li la lo badzra kA ma ka ye swA hA /
rlung gi mtshams su sgrol ma sku mdog ljang gu phyag g.yon gyis pad+ma bsnams pa /
phyag g.yas kyis mchog stsol ba /
snying po 'dis bri bar bya'o / /
na mo ye na sat+ye na ma b+ha ga wa ti bud+d+ha bo d+hi ra nut+ta ra badzra d+harma pra yo ge na te na sa t+ye na si d+d+ha maM oM tA re tu t+tA re tu re swA hA /
de nas dbang ldan gyi mtshams su nam mkha' rdo rje ma dga' ba'i gzugs 'dzin pa /
sku mdog dmar po rdo rje dang bcas pas mtshon cha bsnams pa snying po 'dis bri bar bya'o / /
oM karma badzra ni si da si bi shud+d+ha si swA b+hA ba ta /
ga gnod b+ha ba yo ge na sid+d+ha maM pa ra ma k+Sha re /
tad+ya thA /
ga ga na bi shud+d+hi sarba a b+hi prA ya pa ri pU ra ni swA hA /
de bzhin du gzhi'i dkyil 'khor phyi'i mtshams bzhir sgeg mo la sogs pa yang dag par bri bar bya'o / /
phyi dang nang gi sgo rnams su rdo rje lcags kyu ma la sogs pa dgod par bya'o / /
phyi'i dkyil 'khor gyi snam bu la 'dod pa'i lha dang /
tshangs pa'i bdag po dang /
bde byed la sogs pa chung ma dang bcas pa dum bu dang po'i rdo rje sems dpa'i dkyil 'khor las bshad pa'i tshul du bri bar bya'o / /
de nas phyi'i dkyil 'khor gyi kha khyer la rdo rje tshogs kyi dbang phyug ma pi wang len pa la brtson pa bcu /
gling bu len pa la brtson pa bcu /
mu rany+dza len pa bcu /
cha lang 'khrol ba bcu /
rnga bo che brdung ba bcu /
rdza rnga brdung ba'i sbyor bas gnas pa bcu /
glu ring len pas gnas pa bcu /
muny+dza len pas gnas pa bcu /
ti mi la len pa bcu ste /
rdo rje tshogs kyi dbang phyug bcu hUM zhes bya bas gnas pa bcu bri bar bya'o / /
de nas ji lta ba bzhin du sgo phye la bsdu ba byas la mtshan brgya rtsa brgyad pas bstod la dkyil 'khor gyi dbus su 'dug ste /
gsang ba'i lcags kyu ma rdo rje dril bu dang bcas pas dkyil 'khor gyi lha thams cad bkug ste /
snying po 'dis dkyil 'khor du zhugs par bya'o / /
oM ma hA su kha badzra sat+ye ta sid+d+ha hUM sarba ta thA ga ta na sa mA kaR+Sha ya dzaH /
sarba badzra ku la a d+hi paM da ma yi ta pra be sha ya hUM /
sarba lo ke shwa raM /
pra be sha ya sa ma ya ba ra ban+d+ha naH /
sarba rat+na a d+hi baM ma ni ro dzam ba shi ku ru ho hUM a hUM hrI trAM /
de nas rdo rje gnod sbyin gyis bgegs bsal ba la sogs pa byas la rdo rje khu tshur gyis sgo rnams bcad de /
rdo rje go chas srung ba thams cad yang dag par bsrungs la bsdus pa'i dkyil 'khor las bshad pa'i snying pos mchod yon phul te /
rang gi dam tshig gi phyag rgya rnams kyis rdo rje sems dpa' la sogs pa nas chu lha'i bar du bsgrub par bya'o / /
rdo rje sems dpa' la sogs pa ni rang rang gi dkyil 'khor las bshad pa ltar bsgrub par bya'o / /
'dod pa'i lha dang tshangs pa la sogs pa ni hUM dr-i sh+ya sa ma ya s+t+waM sa ma ya ho d+haM dzaHhUM baM hoHzhes lan gsum zlos shing dang po'i rdo rjes bcings la tshogs kyi dbang phyug gi bar du bsgrub par bya'o / /
de nas rdo rje sems dpa' la sogs pa chos dang las dang /
phyag rgya chen pos rgyas gdab par bya'o / /
de nas rdo rje sems dpa' la sogs pa ni rang gi dbang bskur ba'i phyag rgya rnams kyis dbang bskur ro / /
rdo rje sred med kyi bu la sogs pa bzhi ni rdo rje rin chen gyi phyag rgyas dbang bskur ro / /
de nas slob dpon gyi cho ga thams cad snga ma bzhin du rjes su spyad par bya'o / /
rigs lnga'i dkyil 'khor du bshad pa las khyad par ni 'di yin te /
ji ltar bzhi'i dkyil 'khor du rdo rje sems dpa'i dkyil 'khor las bshad pa'i cho gas bsdus pa'i dkyil 'khor du 'jug pa'i glu'i mchod pa zlos shing 'jug par bya'o / /
de'i rjes la rdo rje sems dpa' la sogs pa'i dkyil 'khor du rang gi cho gas so / /
slob dpon gyi las kyi cho ga rgyas pa'o / /
de nas slob ma bsdus pa'i dkyil 'khor du bshad pa'i klu'i mchod pa bzhi'i dkyil 'khor du bcug la /
de'i 'og tu rdo rje sems dpa' la sogs pa'i dkyil 'khor gyi cho gas rigs lnga'i dkyil 'khor du gzhug pa'i cho ga thams cad rjes su spyad par bya'o / /
slob ma 'jug pa la sogs pa'i cho ga rdzogs so / /
bsdus pa'i dkyil 'khor bshad par rdzogs so // //
rtog pa yang yin la thams cad kyang yin pas na rtog pa thams cad de /
rdo rje sems dpa' la sogs pa'i dkyil 'khor bcu po bshad ma thag pa nyid do / /
de nyid ni rgyud phyi ma yin la de bas na rtsa ba'i rgyud yongs su rdzogs pa yin no / /
de ltar rtog pa thams cad kyi rgyud phyi ma dang /
rtsa ba'i rgyud bshad nas da ni de las kyi sgrib pa'i dbang gis rnal 'byor pas ma grub na /
gsang ba'i le'u'i dkyil 'khor 'dod pa'i dngos grub thams cad sgrub par byed pa'i khyad par gyi rang bzhin bstan pa'i phyir /
sangs rgyas kun gyi zhes bya ba la sogs pa gsungs te /
sangs rgyas kun ni 'jig rten gyi khams thams cad kyi rdul phra rab dang mnyam pa'i rnam par snang mdzad la sogs pa ste /
de rnams kyi gsang ba yang yin la chen po yang de nyid yin pas gsang ba che ste /
skye bo thams cad dang thun mong ma yin pa'i lha mo bzhi dang lhan cig tu bzhugs pa'i bcom ldan 'das rdo rje sems dpa'o / /
dam tshig mchog ces bya ba ni de nyid dam tshig kyang yin la mchog kyang yin pas na dam tshig mchog go / /
de'i sgrub pa ni dpal dgyes pa chen po'i gnas te der bzhugs pa'o / /
de gang yin zhe na /
rgyal po mchog ces bya ba dang sbyar ro / /
slar yang gnas kyi khyad par bstan par bya ba'i phyir bde ba chen po zhes bya ba la sogs pa gsungs te /
bde ba chen po ni rdo rje sems dpa'o / /
de'i gzhal yas khang pa ni bde ba chen po'i gzhal yas khang pa'o / /
dngos grub kun gyi ni phyag rgya chen po la sogs pa'i dngos grub rnams te /
de dag gis mngon par 'du byas pa ni rdzogs pa'am /
de'i don du 'jig rten gyi khams thams cad kyi rdul phra rab dang mnyam pa'i rnam par snang mdzad la sogs pa'i de bzhin gshegs pa rnams 'dus te byon pa ni /
de bzhin gshegs mchog chen po'i rin chen rgyal po'o / /
sogs pa'i sgras ni gzungs dang /
rig pa dang /
rdo rje 'chang chen po dang /
byams pa la sogs pa'i byang chub sems dpa' rnams kyang gzung bar bya'o / /
de bzhin gshegs mchog chen po yi / /
rin chen rgyal po la sogs pa de rnams kyis brgyan pa de yin no / /
bde ba chen po chags pa che / /
zhes bya ba la bde ba chen po yang yin la chags pa chen po yang yin pas na /
bde ba chen po chags pa che ste /
lha mo'i dkyil 'khor gyi dbus na bzhugs pa'i dpal rdo rje sems dpa'o / /
dngos grub kun la rjes chags phyir / /
bcom ldan 'das ni chags pa che / /
dmar dang sna tshogs mdzes pa'i 'od / /
dpal rdor sems dpa'i phyag rgya 'di / /
zhes 'og nas gsungs pa'i phyir ro / /
rdo rje sems dpa' de'i glu ni 'og nas 'chad par 'gyur ba'i mtshan nyid can yi ge hUM gi glu dang rol mo ste /
de dag gi rjes su chags pa ni rjes su sgrub pa bde ba chen po chags pa chen po'i glu dang rol mo rjes su chags pa gang la yod pa de la 'di skad ces bya'o / /
bla med dga' ba chen po yi / /
mchod pa kun gyis rab tu mchod / /
ces bya ba la bla na med pa'i dga' ba chen po'i yid bde bas 'dod chags rdo rje ma la sogs pa'i mchod pa bcu gnyis dang /
phyi'i me tog la sogs pa'i mchod pa thams cad kyis rab tu mchod pa gang yin pa der ro / /
dga' ba chen po zhes bya ba la /
chen po ni byang chub kyi mtshan nyid can gyi thugs dang sems can gyi don la chags pas ni dga' ba chen pos rdo rje sems dpa'o / /
de'i dpal gyi gnas ni 'dod chags rdo rje ma la sogs pa'i lha mo'i tshogs dang ldan pa'i gzhal yas khang pa'o / /
de lta bu'i gnas kyi mchog de la bcom ldan 'das bzhugs pa yin no / /
rab tu dga' ba'i rgyal po mchog /
ces bya ba ni ji ltar bshad pa bzhin du'o / /
mi 'gyur mchog ni rtag pa'o / /
de gang zhe na /
rdo rje sems dpa' bdag rang nyid / /
rab tu dga' ba mi 'gyur mchog /
kun du bzang po 'khor ba dang / /
byang chub sems dpa' de bzhin gshegs / /
zhes bya ba'o / /
dngos grub chen po kun gyi mchog /
ces bya ba la dngos grub kyang yin la chen po yang yin pas dngos grub chen po ste /
de nyid thams cad kyi mchog yin pas na /
dngos grub kun gyi mchog ni dpal rdo rje sems dpa'i dngos grub po / /
des rdo rje snyems pa ni rdo rje sems dpa'i phyag rgya chen po dang lha mo rdo rje snyems ma'i bdag po ni bcom ldan 'das byang chub chen po'i thugs kyi rang bzhin rdo rje 'chang chen po'o / /
de nyid rigs kyi lha mo thams cad byang chub sems las byung ba'i phyir /
de rnams kyi yang bdag po yin no zhes bya ba bdag po'i sgra gnyis pas bstan pa yin no / /
de ltar na thams cad ces bya ba nas bdag po'i bdag ces bya ba'i bar du bshad pas ting nge 'dzin dang po bstan pa yin no / /
'jig rten dang 'jig rten las 'das pa'i lha thams cad kyi mchog yin pas na kun mchog go / /
kun mchog kyang yin la chags pa chen po yang de nyid yin pas kun mchog chags pa chen po'o / /
de'i dngos grub ni gdul bya'i skye bo'i rgyud la rdzogs pa'o / /
des gdul bya de ma lus shing lus pa med pa'i khams gsum gyi bdag po nyid do / /
de'i rjes su sgrub pa ni rdzogs par mdzad pa'o / /
glu dang rol mo zhes bya ba'i yi ge hUM gi glu gsungs pa dang /
pi wang la sogs pa'i rol mo ston par byed pa'i hUM ste de nyid rol mo'o / /
de nyid ni don dam par dbus dang mtha' med pa'i thog mtha' med pa ste /
sngar gsungs pa yin yang sbyor ba'i khyad par gyis slar yang gsungs pa yin no / /
de gang yin zhe na hUM zhes pa'o / /
de thams cad 'dzin pa zhes bya ba la /
rdo rje sems dpa' dang /
chags pa'i rdo rje ma dang /
kI li kI la dang /
rdo rje dran ma dang /
rdo rje 'dod pa'i dbang phyug ma rnams kyi de bzhin nyid dang ro gcig pa'i ye shes rnams ni rdo rje thams cad do / /
de rnams dang rgyu mthun pa'i dang po'i rdo rje ni rdo rje thams cad do / /
de 'dzin par mdzad pas na rdo rje 'dzin pas te /
rdo rje thams cad 'dzin pa de yin no / /
ni'i sgra ni nges par gzung ba ste /
rdo rje thams cad 'dzin pa kho na'o zhes bya'o / /
gsang ba lnga yi de nyid che / /
zhes bya ba ni byang chub kyi sems dang /
de so sor rtog pa dang /
mngon du bya ba dang /
yongs su mi spang ba dang /
thob pa'i mtshan nyid can gyi ye shes rnams so / /
de las byung ba'i dga' ba chen po dpal rdo rje don yod pa'i chags pa'i dam tshig gis 'dod pa'i rdo rje mal sogs pa lha mo bzhi pa'o / /
rdo rje mda' la sogs pa nye bar mtshon pa rnams ni gsang ba lnga'i de kho na nyid chen po'i phyag rgya'i lha mo rnams so / /
de dag rdo rje thams cad 'dzin pa'i sku gsung thugs kyi rdo rje rnams las byung ba yin no / /
ji skad du /
rdo rje 'chang ni chen po yi / /
sku gsung thugs kyi rdo rje las / /
de nyid phyag rgya byung ba yin / /
zhes 'og nas gsungs pa'i phyir ro / /
rtag pa yang yin la chags pa yang de nyid yin pas rtag tu chags pas te /
de ltar byung ba'i rang bzhin gyis rtag tu bzhugs pa kun mchog so sor rtog pa'i lha mo'i gzugs can gyi rdo rje sems dpa'o / /
dngos grub kyang yin la chen po yang de nyid yin pas na dngos grub chen po ste /
byang chub chen po'i mtshan nyid can gyi sems dang sems las byung ba mngon du bya ba'i dngos grub thams cad kyi bde ba dam pa'i gzugs can gyi rdo rje sems dpa'o / /
rnam rgyal ni lta ba drug cu rtsa gnyis kyi rang bzhin dag pa'i so sor rtogs nas spang ba'am mi gnas pa'i mya ngan las 'das pas 'chi bdag gi bdud las rnam par rgyal ba ste /
kun mchog rnam par rgyal ba mthong ba'i lha mo'i gzugs can sems dpa'o / /
dbang phyug ni 'jig rten dang 'jig rten las 'das pa'i phun sum tshogs pa'i bdag po nyid de /
thams cad kyi dbang phyug mchod pa chen po'i lha mo'i gzugs can bcom ldan 'das yin no / /
rtag tu chags pa dang /
dngos grub chen po dang rnam par rgyal ba dang dbang phyug ni /
rtag tu chags dang dngos grub che / /
rnam rgyal dbang phyug che rnams so / /
de rnams kyi lhag pa'i lha ni lhag pa'i lha'o / /
de dag gang yin zhe na bzhi po rnams so / /
phyag rgya dam pa zhes bya ba ni phul du byung ba'o / /
phyag rgya dam pa bzhi po de dag ji lta bu yin zhe na /
sems dpas byin gyis brlabs pa'i sku zhes bya ba smos te /
rdo rje sems dpa' ni rdo rje sems dpa' ste /
des byin gyis brlabs pa ni brtan par bya ba ste /
de'i don du rig pa'i lha mo sku gzugs can yin pas na sems dpas byin gyis brlabs pa'i sku gzugs yin no / /
'dis ni 'di ltar bshad par 'gyur te /
'di rnams dpal rdo rje sems dpa'i yan lag yin no zhes bya'o / /
kun mchog so sor rtog pa dang / /
zhes bya ba la thams cad kyi mchog ni kun mchog ste /
thog ma dang tha ma med pa chos kyi dbyings byang chub chen po'i thugs kyi rang bzhin can rdo rje sems dpa'o / /
de'i so sor rtog pa ni de'i rang bzhin mngon du byed pa'i gzugs can chos bdag med pa bsgom pa'i rang bzhin can 'dod chags rdo rje ma'o zhes bya ba'i tha tshig go / /
dngos grub kun gyi bde ba'i mchog /
ces bya ba la dpal rdo rje sems dpa'i gnyis su med pa'i sems dang sems las byung ba'i rnal 'byor pa rnams kyis mngon sum du bya ba gang yin pa de ni dngos grub kun te de nyid bde ba'o / /
gzugs des mchog ni bcom ldan 'das ma kI li kI la'o / /
kun mchog rnam rgyal mthong ba ma / /
zhes bya ba la de nyid dpal rdo rje sems dpa'i gnyis su med pa'i sems dang sems las byung ba'i rang bzhin gang rnal 'byor pas rtogs par 'gyur ba de ni kun mchog ste /
'jig rten dang 'jig rten las 'das pa'i ye shes thams cad las phul du byung ba'i phyir ro / /
des rnam par rgyal ba ni 'dod chags la sogs pa'i bag chags dang bcas pa spangs pa dang /
'chi bdag gi bdud las rnam par rgyal ba ste /
de'i mtho ba'i yang mtho ba ste /
de las byung ba'i rgyal ba'i ba dan gyis nye bar mtshon pa /
bcom ldan 'das ma rdo rje dran pa'o / /
thams cad dbang phyug mchod pa che / /
zhes bya ba la thams cad kyang yin la dbang phyug kyang de nyid yin pas na thams cad dbang phyug ste /
sangs rgyas sprul pa dang /
sems can gyi don mdzad pa la bdag po nyid do / /
de yi mchod pa chen po ni / /
thams cad dbang phyug mchod pa che ba ste /
bcom ldan 'das ma rdo rje 'dod pa'i dbang phyug ma'o / /
dngos grub ces bya ba ni 'jig rten dang 'jig rten las 'das pa'i dngos grub thams cad 'dod chags rdo rje ma'i gzugs kyis so / /
bde ba dang yid bde ba nyams su myong ba'i rang bzhin can gyi phun sum tshogs pa thams cad ni kI li kI la ma'i gzugs kyis so / /
'dod chags la sogs pa las rnam par rgyal ba las 'dod pa'i 'byung ba'i dga' ba thams cad ni rdo rje dran pa ma'i gzugs kyis so / /
thams cad kyi bdag po nyid kyi rang bzhin can gyi bdag po ni rdo rje 'dod pa'i dbang phyug ma'i gzugs kyis so / /
rdo rje lha mo thog mtha' med / /
ces pa ni dbus dang mtha' dang bral ba da ltar byung ba'i rang bzhin gyis rtag tu bzhugs pa ste /
bcom ldan 'das rdo rje sems dpa'i mchog gi sku de rnams yin no / /
slar yang de dag gsang ba'i mchog gi mtshan rnams bstan par bya ba'i phyir /
de nas zhes bya ba la sogs pa gsungs te /
dga' ba chen po yang yin la dpal rdo rje don yod kyang de nyid yin pas na dga' ba chen po dpal rdo rje don yod de rdo rje sems dpa'o / /
de la chags pa ni dga' ba ste /
de'i dam tshig ni 'dod pa'i rdo rje ma'o / /
rdo rje sems dpa'i thugs kyi dgyes pa skyed par byed pas rgyur gyur pa byang chub sems bsgom pa'i rang bzhin can du thugs gzhan du 'gyur ba med pa bcom ldan 'das ma 'dod chags rdo rje'o / /
dga' ba chen po dpal rdo rje don yod pa la chags pa skyed pa'i phyir rgyu'i dam tshig rnam par grol ba'i las kyi rang bzhin can bcom ldan 'das ma rdo rje kI li kI la ste /
bcom ldan 'das dpal rdo rje sems dpa'i yid bde ba dang yid bde bar mi phyed pa'i rang bzhin yin no zhes bya ba'i don to / /
dga' ba chen po zhes bya ba la sogs pa ni snga ma bzhin no / /
de'i dga' ba'i dam tshig ni dga' ba'i rgyu ste /
rnam par rgyal ba'i rdo rje ma ste 'dod chags la sogs pa las rnam par rgyal bas mi phyed pa rdo rje dran pa ma'o / /
dga' ba chen po zhes bya ba la sogs pa ni de bzhin no / /
rdo rje 'dod pa ni thams cad las su rung ba'i gzugs dang /
sgra dang /
dri dang /
ro dang /
reg bya rnams gang dag bcom ldan 'das rdo rje sems dpas sprul pa de rnams kyi dbang phyug ma gang yin pa de ni rdo rje 'dod pa'i dbang phyug ma ste /
dga' ba chen po dpal rdo rje don yod la ni rdo rje sems dpa' dang /
gdul bya rnams kyi dga' ba skyed pa'i phyir rgyu yin no zhes bya ba'o / /
'di rnams zhes bya ba la sogs pa la 'dod chags rdo rje la sogs pa'i lha mo rnams kyi 'das ma thag tu bshad pa'i mtshan rnams la dad cing lhag par mos nas mtshan gyi don gang zhig bud med dam /
skyes pa'am /
khye'u'am /
bu mo'am /
gang zag mkhas pa gang /
mtshan gyi don shes pas klog pa de ni de nyid do / /
gzhan ma yin pa'i phyag rgya thams cad ni 'dod chags rdo rje ma la sogs pa'i phyag rgya chen po la sogs pa'i dngos grub kyi bdag po rdo rje sems dpar 'gyur ro / /
de ltar na kun mchog chags pa chen po zhes bya ba nas brtsams te /
gsang ba'i mchog ces bya ba ni bar du bstan pas /
ting nge 'dzin gnyis pa bstan to / /
de nas 'dus pa sngon du 'gro bas gsum pa shes par bya'o / /
de ltar ting nge 'dzin gsum bstan nas /
da ni dam tshig dang dbang bskur ba thob pas bzlas pa dang /
bsgom pa bya ba yin no zhes bya ba'i cho ga 'dis rab tu bstan par bya ba'i phyir de nas 'dir ni bsgrub ces bya ba la sogs pas slob dpon gyi las kyi cho ga dang /
slob ma gzhug pa la sogs pa'i las kyi cho ga rgyas par gsungs pa yin no / /
de nas kyi sgra de ma thag par rjod par byed pa ste /
sngon du bsnyen pa 'das ma thag pa kho na yin no / /
'dir zhes bya ba ni gsang ba'i dkyil 'khor du'o / /
gang gis bsgrub par bya ba de ni sgrub pa ste dkyil 'khor gyi cho ga'o / /
sgrub pa gang gis dpal rdo rje sems dpa' nyid rtogs par 'gyur ba de bshad par bya'o / /
dngos grub ces bya ba la sogs pa ni bshad zin to / /
nyin re zhes bya ba ni sngon du bsnyen pa byas pa'i rnal 'byor pas dkyil 'khor bris la nyin re bzhin du ji srid dkyil 'khor sgrub pa de srid sgrub pa bdun gyi bar du byas na de nas 'grub par 'gyur ro / /
zla ba re re'am zhes bya ba snga ma bzhin du sngon du bsnyen pa byas kyang gal te dang po'i sgrub pas grub par ma gyur na yang dang yang du zla ba'i bar bsnyen pa byas la nya dang nya la dkyil 'khor 'di bris te /
mtshan thog thag bsgom par bya ste /
de ltar na sgrub pa bdun la nges par 'grub par 'gyur ro / /
de bzhin lo ni re re la / /
zhes bya ba la yang lo gcig gi sngon du bsnyen pa bya ste /
gal te dang po la sogs pa'i sgrub pas grub par ma gyur na /
slar yang lo gcig gi bar du bsnyen pa byas te /
de srid sgrub pa byas na /
ji srid sgrub pa bdun pa las yongs su rdzogs par 'gyur ro / /
ji srid mngon par 'dod pa bsgrub par bya zhes bya ba la /
phyag rgya chen po la sogs pa'i bsgrub bya'i dngos po rnams kyi nang rnal 'byor pas gang zhig mngon par 'dod pa de nyid bsgrub par bya ba yin no / /
ji snyed pa zhes bya ba ni phyi'i phun sum tshogs pa ji ltar 'thob pa ste /
chung ngu'am 'bring ngam /
mang po'i phyi'i phun sum tshogs pas mchod par byas nas bsgrub par bya'o / /
ci bde ba zhes bya ba la dka' thub ma yin pa dang nges pa med pas bsgrub par bya'o / /
ras la bcom ldan 'das bri bar bya zhes bya ba ni ras ris la bcom ldan 'das rdo rje sems dpa' bri bar bya'o / /
kun bdag dam tshig dbang phyug go / /
zhes bya ba la /
kun ni brtan pa dang g.yo ba'i dngos po rnams so / /
de'i bdag nyid rang bzhin te /
kun bdag nyid do / /
de yang thog ma dang tha ma med pa'i chos kyi dbyings so / /
de'i dam tshig ni rdo rje sems dpa'i phyag rgya chen po'i rang bzhin te de las byung ba'i phyir ro / /
kun bdag dam tshig kyang yin la de nyid dbang phyug kyang yin pa ste /
kun bdag dam tshig dbang phyug go / /
gang zhig ces bya ba la gang zhig bris nas brtag pa dang mchog tu 'gyur ba'i thar par 'gyur ro / /
bzhad pa dang bcas pa zhes bya ba la sogs pa ni go sla'o / /
rab tu dga' dang bde ba'i sku / /
zhes bya ba la rab tu dga' ba ni yid bde ba'o / /
bde ba'i lus kyi tshor ba bde ba chen po'i bde ba yang ngo / /
rab tu dga' ba dang bde ba dag ni rab tu dga' ba dang bde ba dag go / /
de ston par byed pa dang /
de las byung ba dang /
de thob par byed pa'i sku ni rab tu dga' ba dang bde ba'i sku'o / /
dang po zhes bya ba ni 'dod chags rdo rje ma'o / /
gzhan zhes bya ba ni kI li kI la'o / /
gzhan ni rdo rje dran pa ma'o / /
rdo rje snyems pa 'dzin pa ni rdo rje 'dod pa'i dbang phyug ma'o / /
dang po ni 'dod chags rdo rje ma'o / /
gnyis pa ni kI li kI la'o / /
gsum pa ni rdo rje dran pa ma'o / /
bzhi pa ni rdo rje 'dod pa'i dbang phyug ma'o / /
dbus kyi rang lha dgyes pas spro / /
zhes bya ba la dbus kyi rang gi lha ni rdo rje sems dpa' ste /
de las 'khyud pa dgyes shing spro ba gang la yod pa de ni dbus kyi rang lha dgyes par spro ba ste rdo rje kI li kI la dgod par bya'o / /
de'i zhes bya ba la sogs pa la rdo rje kI li kI la de'i lho'i logs la rdo rje che ba'i mda' ni gsor ba la brtson pa zhes pa la /
rdo rje rtse gcig pa'i mde'u can gyi mda' ni rdo rje chen po'i mda' ste /
de gyen du bstod pas gsor bar mdzad cing de la sogs pa gang yin pa de ni rdo rje chen po'i mda' gsor ba la brtson pa ste /
'dod chags rdo rje ma'o / /
de kI li kI la'i lho phyogs la dgod par bya'o / /
bsnyems pa'i phyag gis yongs 'khyud pa'i / /
chu srin rgyal mtshan bsgreng dang bcas / /
zhes bya ba la chu srin gyi rgyal mtshan bsgreng ba dang bcas pa'i sku gang la mnga' ba de ni chu srin gyi rgyal mtshan bsgreng ba'i sku can no / /
bcom ldan 'das rdo rje sems dpa'i bsnyems pa'i phyag gis yongs su 'khyud pa gang yin pa de'o / /
bsnyems pa'i phyag gis yongs su 'khyud pa yang de yin la chu srin rgyal mtshan bsgreng ba dang bcas pa yang de yin pas na /
bsnyems pa'i phyag gis yongs su 'khyud pa'i chu srin rgyal mtshan bsgreng ba dang bcas pa ste bcom ldan 'das ma rdo rje dran pa ma'o / /
de yi logs la bzhad dang bcas / /
mchod pas bdag po la rdeg pa / /
zhes bya ba la /
rdo rje dran pa ma de'i g.yon gyi logs ni de'i logs te /
de'i logs der bcom ldan 'das ma rdo rje 'dod pa'i dbang phyug ma rdo rje dril bu dang bcas pa'i g.yon pa'i rdo rje khu tshur gyis bsnyen pa mdzad cing g.yas pa ni phyag na bsnams pa'i mchod pa'i me tog gi phreng bas bdag po bcom ldan 'das rdo rje sems dpa' la rdeg pa dgod par bya'o / /
sangs rgyas rin chen dbang bskur gyis / /
mtshan ma thams cad ces bya ba la /
'dod chags rdo rje ma ni de bzhin gshegs pa mi bskyod pa dang ldan pa dang /
kI li kI la ni de bzhin gshegs pa rin chen 'byung ldan dang /
rdo rje dran pa ma ni de bzhin gshegs pa snang ba mtha' yas dang ldan pa dang /
rdo rje 'dod pa'i dbang phyug ma ni de bzhin gshegs pa don yod grub pa dang ldan pa'i cod pan gyi dbang bskur ba yin no / /
spyan gyis phyag rgya la gzigs pa / /
zhes bya ba 'di rnams rdo rje mda' la sogs pa'i phyag rgya la gzigs pa'i spyan gang la mnga' ba de ni spyan gyis phyag rgya la gzigs pa'o / /
rang bdag la ni thugs gtad pa / /
zhes bya ba la bcom ldan 'das rdo rje sems dpa' la thugs gtad pa'o / /
zur du lta zhing bzhugs pa'o / /
zhes bya ba la /
de la mig lta zhing de shin tu chags pa bskyed pa'i phyir lugs su lta zhing bzhugs pa ste /
rang gi phyag rgya la spyan gtad nas bzhugs pa yin no / /
ras ris 'di ni mthong ba yis / /
zhes bya ba la sogs pa ni go sla'o / /
de ltar 'das ma thag tu bshad pa'i cho gas ras ris 'di thams cad gzigs pa rnams kyi ras ris 'di mchod pa chen po'i dpal gyis rol bar byed ces sbyar ro / /
mchog ces bya ba la sogs pas de nyid kyi khyad par bstan pa yin te /
mchog kyang yin la dga' ba yang de nyid yin pas na mchog gi dga' ba ste /
dpal rdo rje sems dpa'i dga' ba'o / /
de nyid phul du byung ba'i 'dod pa ni kun mchog so sor rtog pa'i mtshan nyid can gyi rdo rje sems dpa' 'dod pa gang la yod pa de ni mchog tu dga' ba phul du byung ba'i 'dod pa can no / /
yang na mchog tu dga' bas bskyed pa'i phul du byung ba'i 'dod pa ni kun mchog so sor rtog pa'i rang bzhin can gyi rdo rje sems dpa'i 'dod pa gang la yod pa de ni mchog tu dga' ba phul du byung ba'i 'dod pa can te /
de ston par byed pa nyid kyi phyir ro / /
mchog ni chos kyi dbyings dang /
sems can yongs su smin pa la chags pas na mchog la chags pa ste /
kI li kI la'i rang bzhin can gyi dpal rdo rje sems dpa'o / /
de'i dga' ba mchog ni bag chags dang bcas pa'i nyon mongs pa'i dri ma bsal ba'o / /
de'i dngos grub ni rdzogs pa ste /
des grub pa ni rdzogs par gyur pa'o / /
kI li kI la'i rang bzhin gyi dpal rdo rje sems dpa'i dga' ba mchog gi dngos grub kyi gdul bya rnams la rdzogs pa'o zhes bya ba'i tha tshig go / /
gsal bar ni dngos po thams cad 'dzin pa'i mngon par zhen pa dang bral bas 'dod chags la sogs pa'i nyon mongs pa las rnam par rgyal ba dang /
'chi bdag gi bdud las rnam par rgyal ba rdo rje dran pa ma'i rang bzhin gyi ras ris chen po gang la yod pa de ni gsal zhing rnam par rgyal ba'i ras ris chen po'o / /
ras ris 'dis zhes bya ba 'das ma thag tu bshad pa'i mtshan nyid can gyi ras ris gtso bor gzung ba nyid kyis bstan pa yin te /
ras ris 'di kho nas rol bar byed pa yin te gzhan ni ma yin no / /
thams cad gzigs pa'i mchod pa chen po'i dpal / /
zhes bya ba la /
thams cad gzigs pas na thams cad gzigs pa ste /
de bzhin gshegs pa rnams so / /
de dag rang gi ras ris 'di rol bar byed pa ni sgrub par byed pa'o / /
ci sgrub par byed ce na /
mchod pa chen po'i dpal zhes bya ba la /
mchod pa yang yin la chen po yang de nyid yin pas na mchod pa chen po ste /
brtson 'grus kyi pha rol tu phyin pa so sor rtog pa'i rang bzhin can 'dod pa'i dbang phyug ma'i ngo bo bcom ldan 'das rdo rje 'chang ngo / /
de'i dpal ni de rnams te phun sum tshogs pa gang yin pa de dag sgrub par byed pa'o / /
lha mo bzhi dang 'dus pa'i sbyor bas bcom ldan 'das gnas gang du ras ris la bri bar bya zhe na /
'khor lo de ni brtags byas nas / /
zhes bya ba la bcom ldan 'das rdo rje sems dpa'i lha mo'i dkyil 'khor gang bshad pa de nyid ji lta ba bzhin du thig gdab pa yang dag par bris la /
skye bo thams cad kyi thun mong ma yin pa'i gsang ba'i dkyil 'khor mchog tu phul du byung ba gang yin pa de brtags nas bcom ldan 'das 'di dbus kyi dkyil 'khor gyi phyogs su lha mo bzhi dang yang dag par 'dus pa'i sbyor bas ras ris la bri bar bya'o / /
'khor lo de yang gnas gang du brtag par bya zhe na /
rnam par dben pa'i khang pa'am / /
zhes bya ba la sogs pa la dam tshig mi shes pa la sogs pa'i sems can dang bral ba ni rnam par dben pa ste /
khang pa sum brtsegs kyi khang bzangs der ro / /
yang na skyed mos tshal la sogs su zhes bya ba la skyed mos tshal thog mar gang la yod pa de ni skyed mos tshal la sogs pa'o / /
skyed mos tshal la sogs pa dang bcas pa'i sa phyogs gang yin pa de ni skyed mos tshal dang bcas pa'i phyogs so / /
sogs pa'i sgras ni gtsug lag khang dang /
kun dga' ra ba dang /
ri bo dang /
chu'i 'gram dang /
rgya mtsho dang /
rgyal po'i nags tshal la sogs pa khang pa med pa rnams gzung bar bya'o / /
yang gi sgras ni snga ma las khyad par du bstan pa'i don du'o / /
de bzhin gshegs pa la sogs pa ni bshad zin to / /
rdo rje glu zhes bya ba la sogs pa ni de la /
thams cad rjes su chags pa'i bde ba dam pa'i thugs / /
rdo rje sems dpa' khyod ni rab tu byung ba yin / /
rab tu dga' ba 'gro ba 'gro ba kun gyi bde chen po / /
brtan mtho de ring bdag la myur grub mngon phyogs mdzod / /
ces bya ba'i rdo rje'i glu rgyud 'di nyid las gsungs pa dang /
sangs rgyas thams cad 'dus pa'i rgyud las kyang gsungs pa yin te /
de dag gis mchod par bya'o / /
glu ni 'jig rten pa'i glu'o / /
rol mo ni pi wang la sogs pa'i rol mo'o / /
rnam 'phrul ni gar te /
rnam 'phrul gar du rab tu bshad / /
ces bya ba gsungs pa'i phyir ro / /
glu dang rol mo dang rnam par 'phrul pa ni glu dang rol mo rnam par 'phrul pa rnams so / /
rdo rje glu'i mchod pa la sogs pa dang /
glu dang rol mo dang rnam par 'phrul pa ni rdo rje'i glu'i mchod sogs dang /
glu dang rol mo rnam par 'phrul pa rnams so / /
de dag khang bzangs gang la yod pa de la de skad ces bya'o / /
me tog dang spos dag gis phul du byung ba'i sbyor ba ni rab tu sbyor ba'o / /
me tog dang spos kyi rab tu sbyor ba de dag gi mchod pa thog mar gang la yod pa de ni me tog dang spos dang / /
rab tu sbyor ba la sogs pa mar me'i sbyor ba'o / /
de yis yang dag par mchod pa gang yin pa de ni / /
me tog spos dang rab sbyar sogs / /
mar me'i sbyor bas yang dag mchod de /
de lta bu'i dkyil 'khor gyi khang pa sum brtsegs der /
mchog ste phul du byung ba'i gsang ba'i dkyil 'khor mdun du bri bar byas la mtshan thog thag sgom pa'i sbyor bas rab tu bsgrub par bya ba ni rang la rag las par bya'o / /
yang na bdag nyid mchog gyur pas / /
rang gi lha nyid bsgom bya zhing / /
zhes bya ba la /
yang na zhes bya ba phyogs gzhan bstan pa yin no / /
bdag nyid mchog ni phul du byung ba ste dpal rdo rje sems dpa'o / /
de nyid rang gi lha de 'dod pa'i lha bsgom zhing ji lta ba bzhin du bshad pa'i mtshan nyid can gyi khang pa sum brtsegs su gsang ba'i dkyil 'khor rab tu bsgrub par bya'o / /
'dis ni 'di ltar bshad par 'gyur te /
dpal rdo rje sems dpa'i rnal 'byor byas la tshogs kyi dkyil 'khor gyi rab tu sbyor bas sngon du bsnyen pa bya ste /
mtshan ma thob pa'i rnal 'byor pas ji ltar bshad pa'i mtshan nyid can gyi khang pa sum brtsegs su gsang ba'i dkyil 'khor bris nas rang nyid kyis lha mo bzhi dang /
yang dag par 'dus pa'i sbyor bas rab tu bsgrub pa'i rab myos ma rnams dang lhan cig tu dkyil 'khor gyi dbus su zhugs te /
dus kyi mchod pa la sogs pa'i sbyor ba dang ldan pa'i gzungs ma rnams sam /
slob ma'i tshogs rang rang gi gnas su bkod la cho ga thams cad rjes su spyad par bya'o / /
'jug pa'i dus ni rang gi slob dpon rdo rje sems dpa'i gnas su bkod la /
bdag nyid 'jug pa la sogs pa'i cho ga rdzogs par byas te /
phyi nas der 'dug la bsgom par bya ba yin no / /
de nas 'khor lo ma zhugs kyang / /
rang nyid kyis ni rab zhugs nas / /
zhes bya ba la sogs pa ni bshad zin to / /
mchog tu gsang ba dam pa zhes bya ba la /
mchog ni thog ma med pa'i sangs rgyas 'byung ba dam pa la bzhugs pa'i phyir ro / /
gsang ba ni rdo rje lha mo'i tshogs nang bzhugs pa'i bcom ldan 'das kyi sku'o / /
mchog kyang yin la gsang ba yang de nyid yin pas na mchog tu gsang ba ste /
de'i dam pa ni dpal dam tshig gsum gyi gsang ba'i dkyil 'khor te /
der bcom ldan 'das rdo rje sems dpa' lha mo bzhi'i dbus na bzhugs pa'o / /
de nyid kyi sku gsung thugs kyi rdo rje rnams ni dam tshig ste /
des nye bar mtshon pa'i gsang ba'i dkyil 'khor ni mchog tu gsang ba dam pa'i dam tshig gsum mo / /
der zhugs pa'i phyir mchog tu gsang ba ston par byed pa'i rdo rje'i glu'i mchod pa'o / /
de khyad par ji lta bu dang ldan zhe na /
mchog tu grub pa zhes bya ba la /
ji lta ba bzhin du rdo rje bsnyems pas glu len cing 'jug pa'i phyag rgyas me tog rnams blangs la gsang ba'i dkyil 'khor du 'jug par bya'o / /
bcom ldan bde chen khyod ni rab tu 'jug /
ces bya ba la rdo rje sems dpar byas pa'i rang gi rgyud bcom ldan 'das dpal rdo rje sems dpa'i dkyil 'khor du 'jug pa'i bdag nyid la bod pa yin te /
thar pa'i grong khyer gsang ba'i dkyil 'khor du zhugs shig pa'o / /
thar pa'i grong khyer de nyid kyi khyad par bstan par bya ba'i phyir /
dngos grub kun gyi bde ba nyams dga' ba / /
zhes bya ba la /
dpal rdo rje sems dpa' la sogs pa'i sku gsung thugs kyi rdo rje rtogs pa ni dngos grub yin no / /
de las byung ba'i bde ba ni dngos grub kun gyi bde ba'o / /
des dga' bar byed pas na nyams dga' ba ste yid dang rjes su mthun pa'o / /
mchog tu bde ba dam pa'i dngos grub kyis / /
zhes bya ba la phyi ma'i mtha'i bar du skad cig ma re re la sprul pa'i sprin rnams kyis dpal rdo rje sems dpa' la sogs pa'i sku gsung thugs de bzhin gshegs pa thams cad la mchod pa dang /
sems can thams cad kyi don du bya ba nan tan sgrub pa'i ye shes mchog tu bde ba dam pa'i dngos grub bsgrub po / /
de nyid rgyur gyur pas der bzhugs shig ces bya'o / /
kun gyi mchog so sor rtog pa'i rang bzhin nyid kyis dpal rdo rje sems dpa' la sogs pa'i sku gsung thugs kyi rdo rje rnams mngon du byas na rigs pa yin no / /
kI li kI la'i rang bzhin bde ba chen po'o / /
rdo rje dran pa ma'i rang bzhin gyi dngos grub kun bde ba nyams dga' ba'o / /
rdo rje bsnyems ma'i rang bzhin gyi mchog tu bde ba dam pa'i dngos grub bo / /
dzaH hUM baM haMHkhyed kyis rab bsgrub mdzod / /
ces bya ba la 'dod chags rdo rje ma dang /
kI li kI la dang /
rdo rje dran ma dang /
rdo rje 'dod pa'i dbang phyug ma'i rang bzhin rnams kyis dpal rdo rje sems dpa' la sogs pa'i sku gsung thugs rdo rje rnams dgug cing bcug la bcings nas dbang du bya ste /
dzaHhUM baM hoHrnams kyis mchog tu grub par gyur pa ni rab tu grub par mdzod cig ces bya'o / /
zhugs te zhes bya ba la sogs pa la der 'das ma thag tu bshad pa'i cho ga ste mgon po rdo rje sems dpa' la phyag bya'o / /
g.yon pa'i mig gi rdo rjes so / /
zhes bya ba la /
g.yon pa'i rdo rje lta bas so / /
de khyad par ji lta bu dang ldan pa zhe na /
g.yon pa bsnyems pas zhes bya ba la sogs pa la /
g.yon bsnyems pa ni go sla ste de dang bcas pa'i cung zad bzhad pa gang yin pa de dang ldan par bstod cing mdzes pa ste /
sgeg pa dang bcas pa'i mig btsums pa gang la yod pa de ni /
g.yon pa bsnyems pas cung zad bzhad / /
bstod cing mdzes pa'i mig btsums pa'o / /
de dag gang yin zhe na /
g.yon pa'i mig gi rdo rje ste /
lta ba de dang ldan pa'i rnal 'byor pas bcom ldan 'das la phyag bya'o / /
ci brjod cing bya ba yin zhe na /
de la 'di zhes bya ba la sogs pa la /
phyag de la bar mchod par 'og nas 'chad par 'gyur ba 'di yin te /
mchog tu gsang ba dam pa'i dpal dam tshig gsum ni gsang ba'i dkyil 'khor gyi phyag rgya'o / /
de nyid du me tog gi sil ma gtor ba ni ma brgyus pa'i me tog dor ba'o / /
phyag bya ba dang me tog sil ma dor ba de dag gi mchog ni thog ma dang tha ma med pa'i gsang ba ste /
skye bo gzhan gyi mngon du ma gyur pas rdo rje sems dpa' la sogs pa ston par byed pa dang /
mi phyed pa'i glu'i mchod pa'o / /
mchog tu grub pa ni thog ma dang tha ma med pa nyid du rdzogs pa yin no zhes bya ba ni tshig gi lhag ma'o zhes bya ba'i sgras ni yongs su bcad pa'o / /
mchog tu bde ba ni byang chub chen po'i mtshan nyid can rdo rje sems dpa' la sogs pa'i gnyis su med pa'i sems dang sems las byung ba rnams dang /
de dang rgyu mthun pa'i rdo rje sems dpa' la sogs pa'i sku gsung thugs kyi phyag rgya rnams te /
de la sems dpa' ni thob pa'i 'dun pa'o / /
mchog tu bde ba'i bsam des mdzes pa dang bcas sgeg pa dang bcas pa'i gar las byung ba'i phyag bya ba de dag gis bcom ldan 'das dpal rdo rje sems dpa' la phyag bya'o / /
dzaHhUM baM hoHzhes bya ba ni bshad zin to / /
hi hi hi hi he zhes bya ba ni yi ge hi bzhi pos brtson 'grus kyi pha rol tu phyin pa'i rang bzhin can gyi bcom ldan 'das bstan pa yin no / /
he zhes bya ba rang bzhin gyis 'od gsal ba'i rnam par thar pa'i sgo'i rang bzhin can bdud bzhi las rnam par rgyal ba de nyid bstan pa'o / /
mgon po snyim pa'i me tog bzhes / /
zhes bya ba la 'dir snyim pa'i me tog ni phyag bya ba'o / /
me tog dor ba'i dbus ni snyim pa'i me tog kho na me tog gi snyim pa ste /
de bzhes pa ni blang bar mdzod cig pa'o / /
sems can thams cad skyob par mdzad pa rdo rje sems dpa' la sogs pa'i dngos grub stsol bas na mgon po'o / /
de la mchog tu bde ba dang hUM zhes bya ba 'dis kI li kI la'i rang bzhin can no / /
sems dpa' zhes bya ba dang dzaHzhes bya bas 'dod chags rdo rje ma'i rang bzhin bstan to / /
mdzes pa dang baM zhes bya bas rdo rje dran ma'i rang bzhin bstan to / /
rnam par rol pa'i phyag gis phyag bya'o zhes bstan pa 'di dang /
hi hi hi hi he zhes bya bas rdo rje 'dod pa'i dbang phyug ma'i rang bzhin nyid du bcom ldan 'das tshig gi zur gyis bstan to / /
de nas zhes bya ba la sogs pa la de ltar sgeg mo dga' ba'i rdo rje mas phyag byas la /
de nyid phyag byas pa'i glu'i mchod pa brjod cing me tog dor bar bya'o / /
de nas de dag blangs te rang gi mgo la ji lta ba bzhin du bcings te /
dkyil 'khor bltas la 'jug pa'i phyag rgya rang gi snying gar dgrol bar bya'o / /
de nas chu dang /
phyag rgya dang /
cod pan dang /
rdo rje dang /
bdag po dang /
ming gi dbang bskur ba blang bar bya ba'i phyir dngos grub kyi rdo rje brtul zhugs blang bar bya'o / /
de nas me tog la sogs pa dang /
rdo rje mtshon cha ma la sogs pa'i mchod pa'i phyag rgya rnam pa bcu gnyis kyis bdag nyid yang dag par mchod la /
de kho na nyid dang /
chos dang /
dam tshig rnams blangs la /
rang gi snying gar lan gsum bskor bar bya'o / /
de kho na nyid la sogs pa gsum po ni 'og nas gsungs pa yin no / /
rdo rje la sogs thob pa bzung / /
zhes bya ba la rdo rje thob pa ni rnyed pa'o / /
sogs pa'i sgras ni dril bu dang phyag rgya bshad pa yin no / /
rdo rje la sogs pa thob pa nyid gzung ba yin no / /
rdo rje la sogs pa'i gzung ba des cir 'gyur zhe na /
rdo rje sems dpa' gnyis pa 'dra / /
zhes bya ba ni rnal 'byor pa rdo rje sems dpa' gnyis pa dang 'dra bar 'gyur ro / /
rdo rje thams cad 'dzin pa ni dang po'i rdo rje 'dzin pa'o / /
rgyal po zhes bya ba ni de bzhin gshegs pa'i rigs kyi 'khor los sgyur ba dang rigs thams cad kyi 'khor los sgyur ba'o / /
rdo rje can gyis byin brlab 'gyur / /
zhes bya ba la rdo rje can ni rdo rje sems dpa' ste des de ma thag tu byin gyis brlab par 'gyur ro / /
'dis ni 'di ltar 'chad par 'gyur te /
de kho na nyid dang /
chos dang dam tshig thob ma thag tu sku gsung thugs kyi rdo rje rnams kyi rdo rje sems dpa' dang 'dra bar 'gyur ba'i rnal 'byor pa /
bcom ldan 'das rdo rje sems dpar byin gyis brlabs nas brtan par mdzad par 'gyur ro / /
mchog tu gsang ba dam pa'i dpal dam tshig gsum ni gsang ba'i dkyil 'khor te /
der bdag byin gyis brlab pa ni 'das ma thag tu bshad pa'i rdo rje slob dpon rang nyid rdo rje sems dpa' nyid du bya'o / /
sgrub pa gcig bu zhes bya ba ni slob ma gzhan du gzhug pa la sogs pa'i cho ga dang bral ba'o / /
de nyid kyi cho ga ni cho ga'i tshig go / /
mchog tu grub pa ni thog ma dang tha ma med pa ste /
dngos grub kyi rgyu nyid yin pa'i phyir ro / /
de nas kyi sgra ni skabs su bab pa ste /
gsang ba'i dkyil 'khor du bdag la byin gyis brlab pa'i cho ga gcig pu'i skabs la'o zhes bya ba'i tha tshig go / /
'dir zhes bya ba ni gsang ba'i dkyil 'khor du'o /
gang gis bsgrub par bya ba ni sgrub pas te bcom ldan 'das kyi mdun du bdag la byin gyis brlab pa la sogs pa gang yin pa de bshad par bya ste brjod par bya'o / /
dngos grub shin tu rtag pa yang / /
zhes bya ba la dpal rdo rje sems dpa'i gsang ba'i dkyil 'khor gyi dngos grub thog ma dang tha ma med pa bshad par bya'o / /
sgrub pa de khyad par ji lta bu dang ldan zhe na /
gang gi zhes bya ba la sogs pa la bdag la byin gyis brlab pa la sogs pa'i rang bzhin gyi sgrub pa gang gis srid pas te skye ba 'di nyid la thog ma dang tha ma med pa'i dpal rdo rje sems dpa' gsang ba'i dkyil 'khor gyi dngos grub shin tu rtag pa thob par 'gyur te /
de ltar gyur pa'i sgrub pa de bshad par bya'o / /
slar yang sgrub pa de nyid khyad par du bstan par bya ba'i phyir gang gis zhes bya ba la sogs pa gsungs te /
sgrub pa gang gis dpal rdo rje sems dpas gsungs pa'i dkyil 'khor gyi sgrub pa po /
mchog ni bsod nams dang ldan pa'i sgrub pa bo rnams myur ba kho nar 'grub par 'gyur ro / /
sdig chen byed pa rnams kyang ni / /
zhes bya ba ni mtshams med pa lnga dang dam pa'i chos spong bar byed pa la sogs pa rnams so / /
kyang gi sgras ni gang zhig bsod nams dang ldan zhing sdig pa chen po byed pa ma yin pa de rnams ni shin tu yang 'grub par 'gyur bar bstan pa yin no / /
ni'i sgras ni nges par gzung ba'o / /
ma grub rnams kyang 'grub par 'gyur / /
zhes bya ba la shes rab kyi pha rol tu phyin pa'i dum bu dang /
dum bu gnyis pa rtsa ba'i rgyud dang /
rgyud phyi ma dang /
rtog pa thams cad kyi rtsa ba'i rgyud dang /
rgyud phyi ma las gsungs pa'i sgrub pa ji lta ba bzhin du bshad pa des gal te grub par ma gyur na de'i tshe ma grub pa'o / /
kyang gi sgra ni sgrub pa ste shin tu grub par 'gyur ro zhes bya ba'o / /
'dis ni 'di skad ston par 'gyur te /
sngar bshad pa'i sgrub pas ni rdo rje sems dpa' dang 'dra bar 'gyur te /
gsang ba'i dkyil 'khor gyi sgrub pas ni rdo rje sems dpa' nyid du 'gyur ba yin no zhes bya ba bstan to / /
ji ltar sgrub par 'gyur zhe na /
rdo rje sems dpas gsungs pa bzhin / /
zhes bya ba la ji ltar bcom ldan 'das rdo rje sems dpas gsungs pa bzhin du'o / /
lugs ma'am ni brdungs ma'am / /
'dus byas pa'am bris pa'am / /
dang po'i sems dpa' bzhugs gsol nas / /
de yi mdun du cho ga bzhin / /
zhes bya ba la sogs pa'i sgrub pa'o / /
ma grub pa rnams kyang 'dis grub pa yin gyi gzhan gyis ni ma yin no / /
da ni sgrub pa rnam par bshad pa'i phyir /
rtag tu rdo rje dril 'chang zhing / /
zhes bya ba la sogs pa gsungs te /
'dir dang po'i rdo rje ni rdo rje ste /
dang po'i rdo rje dang ldan pa'i dril bu ni dril bu'o / /
'di gnyis 'dzin pas na rdo rje dang dril bu 'chang ba'o / /
rtag tu zhes bya ba ni bdag dang gnas bsrungs pa nas brtsams te lha gshegs su gsol ba la thug gi bar gyi dus su'o / /
gzhan du ni rang gi rigs kyi phyag rgyas mtshan pa 'dzin cing de yis mtshan pa'i dril bu 'dzin pa'i rtag tu'o / /
dngos grub mchog ni bsgrub par bya / /
zhes bya ba la rang gi lha'i phyag rgya chen po la sogs pa sgrub pa ni rang la rag las par bya ba yin no / /
byed par 'gyur ba gang dag gis bsgrub par bya zhe na /
thams cad dgug pa bya zhes bya ba la sogs pa la thams cad dgug pa ni thams cad 'gugs pas te /
'dod pa'i lha'i rang bzhin can gyi ye shes sems dpa' rang gi lus la gzhug pa'o zhes bya ba'i don to / /
mchod pa che zhes bya ba ni 'dod chags rdo rje ma la sogs pa'i phyag rgya bcu gnyis kyi mchod pa ste mchod pa chen po'o / /
de kho na nyid dang / /
chos dang /
dam tshig rnams kyis bdag la byin gyis brlab pa ni bdag byin gyis brlab pa'o / /
sogs pa'i sgras ni sgrub pa chen po dang /
rjes su sgrub pa dang /
phyag rgya chen po dang /
dam tshig dang /
chos dang /
las kyi phyag rgya dang /
dbang bskur ba dang /
dngos grub kyi rdo rje brtul zhugs dang /
phyag bya ba rnams gzung bar bya'o / /
thams cad dgug pa dang /
mchod pa chen po dang /
bdag la byin gyis brlab pa ni thams cad dgug pa dang /
mchod pa chen po dang /
bdag byin gyis brlab pa rnams so / /
de la thog mar gang la yod pa de ni / /
thams cad dgug dang mchod pa che / /
bdag byin brlab sogs sgrub pa rnams so / /
de dag gis mchog gi sgrub pa bsgrub par bya'o / /
da ni thams cad dgug pa bstan par bya ba'i phyir de la zhes bya ba la sogs pa gsungs te /
de la zhes bya ba ni dgar ba'o / /
ji ltar zhes bya ba ni dri ba'o / /
mchog tu gsang ba'i dpal dam tshig gsum ni gsang ba'i dkyil 'khor te /
de'i dngos grub thams cad ni ye shes sems dpa' dgug pa ste spyan drang ba'o / /
de ston par byed pa'i sgra'i tshogs ni rgyu'o /
de ji ltar shes par bya zhes kha bskang ngo / /
rang gi lhag pa'i lha ni 'dod pa'i lha ste /
de'i sku gsung thugs kyi rdo rje bdag nyid can gyi lhag par mos pa ni ji lta ba bzhin du sbyor ba ste rnal 'byor zhes bya ba'i don to / /
thams cad dgug pa'i phyag rgya ni dril bu dang bcas pa'i gsang ba'i lcags kyu ste /
thams cad dgug pa'i phyag rgya de rang gi lha'i rnal 'byor gyi spyi bor sgeg pa'i gar bya zhing spyan drang ba'i glu brjod nas ye shes sems dpa' bkug la rang gi lus la gzhug par bya'o / /
de nas kyi sgra ni skabs su bab pa'o / /
de bzhin gshegs pa thams cad kyi mchog gi dngos grub kyi don du dgug pa ni spyan drangs pa ste /
de'i don du mchog tu gsang ba ni sku gsung thugs kyi rdo rje ston par byed pas 'da' bar dka' ba dang /
mi phyed pa'i glu'i mchod pa 'di yin te /
dzaHmchog dang po zhes bya ba nas brtsams te /
ji srid bar du dga' ba khyod bdag mchog dang po zhes bya ba'i bar du'o / /
de la dzaHzhes bya ba ni dpal rdo rje sems dpa' la sogs pa'i kun mchog so sor rtog pa'i mtshan nyid can gyi lam bstan pa yin no / /
mchog ni thog ma dang tha ma med pa'o / /
dang po zhes bya ba ni bskal pa bzang po la sogs pa nas sngon du yang da ltar byung ba'i rang bzhin du bzhugs pa'o / /
lam de nyid kyi rang bzhin gyi de bzhin nyid kyi rdo rje 'dzin pas na rdo rje 'chang ngo / /
gzung ba dang 'dzin pa'i rnam par rtog pas bskyod par mi nus pa'i phyir rdo rje sems dpa'o / /
mchog dang po'i rdo rje 'chang yang de yin la rdo rje sems dpa' yang de nyid yin pas na mchog dang po'i rdo rje 'chang gi rdo rje sems dpa'o / /
bde ba ni kun nas nyon mongs pa med pa thog ma dang tha ma med pa'i chos kyi dbyings thams cad las mchog tu gyur pa rab tu rtogs par mdzod cig ces sangs rgyas bcom ldan 'das rdo rje sems dpa' la bod pa'o / /
'dir sangs rgyas ni rdo rje 'chang bstan pa yin te /
'dir 'dod chags rdo rje'i rang bzhin can gyi rdo rje sems dpa' yin no / /
hUM zhes bya ba'i 'dod chags rdo rje ma'i rang bzhin gyi sku mchog so sor rtog pa'i mtshan can gyi lam gyi yul du byas pa'i zag pa med pa'i bde ba dang yid bde ba'i ngo bor rtogs pa'o / /
de nyid mchog ste phul du byung ba'i rdo rje ni 'dod chags rdo rje ma'i rang bzhin can gyi las mngon du bya ba'i rang bzhin no / /
de khyad par ji lta bu dang ldan pa yin zhes bya ba bstan pa'i phyir mchog ces bya ba la sogs pa'i khyad par gsungs te /
mchog kyang yin la mi 'gyur ba yang de nyid yin pas na mchog tu mi 'gyur ba ste thog ma dang tha ma med pa'o / /
de zag pa med pa'i srid pa rab tu bsgrub pa ni mi gnas pa'i mya ngan las 'das pa grub pa'o / /
zag pa med pa'i srid pa rab tu bsgrub pa de'i don du zag pa med pa'i bde ba'i rang bzhin can gyi dam tshig dang po ni thog ma dang tha ma med pa ste de'i las so / /
de'i phyir gsol ba btab pa ni bdag la sgrubs shig ces bya ba ste /
kI li kI la'i rang bzhin gyi rdo rje 'chang bstan to / /
baM zhes bya ba ni mi gnas pa'i mya ngan las 'das pa srid pa phyi ma'i mtha'i mur thug pa'i sems can la ltos pa'i rang bzhin gyi dmigs pa med pa'i thugs rje chen po'i bcing bas 'ching bar mdzod cig /
pad+ma'i rgyal po skye zhes bya ba dang sbyar ro / /
de nyid khyad par du bstan par bya ba'i phyir mchog tu bdag ces bya ba la sogs pa gsungs te /
dmigs pa med pa'i thugs rje chen po'i mtshan nyid can gyi chos kyi dbyings ni mchog tu bdag ste de'i sku ni de las byung ba'i longs spyod rdzogs pa'i sku ste de 'dzin par byed pas na mchog tu bdag gi sku 'dzin pa'o / /
thams cad rnal 'byor ni rdo rje 'chang chen pos te /
de rnam par rgyal ba ni rang bzhin gyis dag pa'i ting nge 'dzin gyis nyon mongs pa la sogs pa'i bdud las rnam par rgyal ba'o / /
de bsgreng ba ni rdo rje chu srin gyi rgyal mtshan gyis nye bar mtshan pa'i rdo rje dran pa'i rang bzhin can gyi rdo rje sems dpa'i sku'o / /
mchog tu bdag gi sku 'dzin pa yang de yin la rnal 'byor thams cad rnam par bsgreng ba yang de nyid yin pas mchog tu bdag gi sku 'dzin pa'i rnal 'byor thams cad rnam par rgyal ba'i bsgreng ba'o / /
de nyid kyi nyon mongs pa'i dri ma'i bag chags dang bral bas rang bzhin gyis dag pa'i ting nge 'dzin gyi ngo bos rab tu mchog gis dag pa ni rab mchog gis dag pa ste /
des bde ba gang la yod pa de ni bde ba dang ldan pa ste /
de ltar gyur pa ni /
khyod ni pad+ma'i rgyal po ste / /
gyur cig ces bya ba ni sgrub par gyur cig ces bod pa'o / /
pad+ma bzhin du 'jig rten gyi chos kyi dri ma rnams kyis ma gos pas mdzes pa ste /
'dis ni rdo rje dran pa ma'i rang bzhin gyi rdo rje 'chang bstan to / /
brtson 'grus kyi pha rol tu phyin pa'i rang bzhin can gyi bsnyems pas sems can gyi don mdzad pa'i ngo bo dang sangs rgyas sprul pa'i mchod pa'i rang bzhin can gyi las dbang du mdzad pas yi ge hoHyin no / /
de nyid khyad par du bstan par bya ba'i phyir rab mchog ces bya ba la sogs pa gsungs te /
rab mchog ni phul du byung ba'o / /
rab mchog las kyang phul du byung bas na mchog gi mchog go / /
dngos grub kyang de yin la thams cad kyang de yin pas dngos grub thams cad de / /
sems can gyi don byed pa'i sangs rgyas la mchod pa sangs rgyas kyi sprul pa rdzogs pa'i rang bzhin can no / /
des mchog kyang yin la dbang phyug kyang yin pas na dngos grub thams cad kyi dbang phyug go / /
dngos grub thams cad kyi dbang phyug dam pa'i rang bzhin can nam mkha'i snying po kye bdag la gyur cig ces bya ba ni bod pa'o / /
nam mkha' ni rang bzhin gyis 'od gsal ba nam mkha' dang mnyam pa'i bya ba nan tan grub pa'i ye shes te de nyid snying po ste /
skye ba'i gnas gang la yod pa de ni nam mkha'i snying po ste /
sprul pa'i sku'i rang bzhin 'dzin pa'i rdo rje 'chang ngo / /
rtag tu zhes bya ba ni skad cig ma re re nyid du bdag la grub gyur cig pa'o / /
de yang ji ltar zhe na /
dngos grub thams cad kyi dbang phyug dam pa'i gzugs kyis bdag la grub par gyur cig ces bya ba slob dpon gyis bod pa yin te /
'dis rdo rje 'dod pa'i dbang phyug gi rang bzhin rdo rje 'chang bstan to / /
'dor bsdus na 'dod chags rdo rje ma'i rang bzhin dzaHzhes bya ba dang /
kI li kI la'i rang bzhin hUM zhes bya ba dang /
rdo rje dran pa ma'i rang bzhin baM zhes bya ba dang /
rdo rje 'dod pa'i dbang phyug gi rang bzhin can gyi rdo rje 'chang rgyas par bstan pa ste /
mdor bsdus na hoHzhes bya ba'o / /
lha mo bzhi'i rang bzhin de nyid 'bab par mdzod cig ces bya ba gsungs te /
hu lu hu lu zhes bya ba dang /
sgrubs shig ces bya ba thams cad dgug pa'i grub pas bdag la sgrubs shig ces bya'o / /
de nyid bstan par bya ba'i phyir dam tshig chen po rnams kyis yang dag dgug ces bya ba gsungs te /
'dod chags rdo rje ma la sogs pa'i rang bzhin ston pa'i yi ge rnams ni dam tshig chen po rnams so / /
dam tshig chen po'i de dag gi phyogs bcu nas 'dren cing yang dag par dgug pa ni bcom ldan 'das kye bdag la grub par gyur cig ces bya ba la slob dpon gyis gsol ba btab pa yin no / /
bdag rang bzhin ji lta bu dang ldan pa yin zhe na /
de bzhin gshegs pa thams cad kyi dam tshig ces bya ba la byang chub kyi sems dang /
sbyin pa'i pha rol tu phyin pa dang /
shes rab kyi pha rol tu phyin pa dang /
brtson 'grus kyi pha rol tu phyin pa'i rang bzhin can gyi sems dang sems las byung ba rnams ni de bzhin gshegs pa thams cad de /
de rnams kyi dam tshig ni rdo rje sems dpa' la sogs pa'i sku'i gsang ba'i rang bzhin can gyi rdo rje 'chang ngo / /
rab tu dga' ba khyod ni bdag la zhes bya ba zag pa med pa'i bde ba dang yid bde ba las byung ba'i rdo rje sems dpa' la sogs pa'i sku'i gsang ba'i rang bzhin can khyod gang yin pa de nyid bdag yin no zhes bya ba 'dis de dang lhan cig tu gyur pa nyid du bstan pa yin no / /
mchog dang po zhes bya bas bcom ldan 'das rdo rje sems dpa' la bod pa'o / /
de ltar thams cad dgug pa bstan nas da ni mchod pa chen po bshad par bya ba'i phyir zhes bya ba la sogs pa gsungs te /
dpal dam tshig gsum gyi gsang ba'i dkyil 'khor du dngos grub thams cad kyi don du mchod pa chen po ni 'dod chags rdo rje ma la sogs pa phyag rgya bcu gnyis kyis mchod pa ste /
de'i cho ga ni rnam pa bcu gnyis kyi phyag rgya'i mchod pa la bya'o / /
rang lha'i rnal 'byor ji lta ba bzhin du zhes bya ba la rnal 'byor dang rjes su rnal 'byor dag gis 'dod pa'i lha'i rang bzhin can du bdag nyid sgom pa ni 'dir lha'i rnal 'byor ji bzhin du bya'o / /
thams cad kyang yin la mchod pa yang de nyid yin pas na mchod pa thams cad de /
rdo rje mtshon cha ma la sogs pa'i phyag rgya bcu gnyis kyis mchod pa'o / /
de dag gi mchog gi sku ni 'dod chags rdo rje ma la sogs pa'i phyag rgya chen po bcu gnyis so / /
de rnams kyis rang gi lha'i rnal 'byor dang ldan pa'i bdag nyid yang dag par mchod la slar yang glu dang rol mo rnam par 'phrul pa ni 'og ma nas 'chad par 'gyur ba'i mtshan nyid can rnams kyis mchod par bya'o / /
de nas zhes bya ba la sogs pa la /
de nas kyi sgra ni skabs su bab pa ste mchod pa'i skabs 'di la zhes bya ba'i don to / /
de bzhin gshegs pa thams cad kyi mchog gi dngos grub ni de bzhin gshegs pa thams cad kyi mchog gi dngos grub ste /
de'i don du mchod pa chen po ni 'das ma thag tu bshad pa'i phyag rgya'i mchod pa'o / /
de'i mchog ni phyag rgya'i mchod pa'o / /
der mchog tu gsang ba dang /
'da' bar dka' ba dang /
mi phyed pa'i glu'i mchod pa zhes bya ba'i don to / /
thams cad kyang yin la rjes su chags pa yang de nyid yin pas na thams cad rjes su chags pas rdo rje sems dpa' la sogs pa sgom pa'o / /
de nyid bde bas te rdo rje sems dpa' la mchod pa'i rang bzhin can gyi bde ba mngon du gyur pa'i rgyu nyid yin pa'i phyir des rdo rje sems dpa' nyid la bod pa'o / /
thams cad rjes su chags pa'i bde ba de gang yin zhe na /
dam pa'i thugs zhes bya ba ste /
thabs dang shes rab kyi rang bzhin can gyi mchog tu gyur pa'i thugs gang la mnga' ba de ni dam pa'i thugs te de bzhin gshegs pa rnams so / /
de rnams kyi rdo rje sems dpa' khyod ni bdag la gyur cig ces bya ba 'dis kun mchog so sor rtog pa'i rang bzhin can la slob dpon gyis gsol ba btab pa yin no / /
rab tu dga' ba zhes bya ba kI li kI la'i rang bzhin can te /
de nyid 'da' bar mi bya ba'i phyir dam tshig go / /
bde ba chen po bdag la gyur cig ces bya ba ni bod pa'o / /
brtan mtho zhes bya ba ni mi phyed pa'i sku bdag la gsol bar mdzod cig pa ste /
'dis mi gnas pa'i mya ngan las 'das pa'i rang bzhin rdo rje dran ma bdag la gsol cig pa'o zhes gsol ba btab pa ste /
brtan pa dang mtho ba la sogs pa la gsol ba mngon par phyogs par mdzod cig pa'o / /
brtan pa dang mtho ba la sogs pa'i dngos grub kyis myur du sangs rgyas kyi sprul pas sems can gyi las la rab tu 'dud pa ni mchog tu 'dud par mdzad pa ste /
'dis rdo rje 'dod pa'i dbang phyug ma'i rang bzhin can gyi dngos grub kyi phyir gsol ba btab pa'o / /
de ltar mchod pa chen po bstan nas bdag la byin gyis brlab pa rnam par 'grel bar bya ba'i phyir de la ji ltar zhes bya ba la sogs pa gsungs te /
mchog tu gsang ba dam pa'i dpal dam tshig gsum ni dpal rdo rje sems dpa' la sogs pa'i sku gsung thugs rdo rje rnams kyis bdag la byin gyis brlab pa ni dngos grub thams cad kyi byin gyis brlab pa ste /
de ston par byed pa'i sgrub pa chen po'i rgyud ji ltar shes par bya zhe na /
rang lha'i sbyor ba ji bzhin du zhes bya ba la rnal 'byor dang /
rjes su rnal 'byor gyi mtshan nyid dang /
rnal 'byor chen po'i mtshan nyid can no / /
de nyid chos dang las dang dam tshig gi phyag rgya rnams kyis byin gyis brlabs te /
bstan par bya ba gang yin pa de ni phyag rgya kun gyis byin gyis brlab pa'o / /
de nyid chen po'i mchog gis ni / /
rang nyid bsgrubs te snying po bzla / /
zhes bya ba la rang gi lha'i sbyor ba ji lta ba bzhin du phyag rgya kun gyis byin gyis brlabs pa'i rang gi bdag nyid gang yin pa de nyid /
de kho na nyid dang /
chos dang /
dam tshig gi mtshan nyid can gyi mchog gi de kho na nyid chen pos rab tu bsgrubs pa ni yongs su rdzogs shing mthar thug par byas nas rang gi lha'i snying po hUM la sogs pa'i rang bzhin gyi bzlas pa ni mngon par bsngags par bya'o / /
de yang /
de nyid kyis ni rdo rje gzung / /
chos kyi dril bu dkrol bar bya / /
dam tshig gis ni phyag rgya cher / /
byin gyis brlabs nas snying po bzla / /
zhes bya ba'i don to / /
de ltar de kho na nyid dang /
chos dang /
dam tshig rnams kyis bdag nyid rab tu bsgrubs la dam tshig gsum gyi glu'i mchod pa bya'o zhes bya ba'i cho ga 'di rab tu bstan par bya ba'i phyir /
de nas de bzhin gshegs pa thams cad kyi mchog ces bya ba la sogs pa gsungs te /
de bzhin gshegs pa thams cad kyi mchog gi dngos grub rdo rje sems dpa' la sogs pa'i sku gsung thugs kyi rdo rje rdzogs pa'o / /
de'i don du byin gyis brlab pa ni rdo rje sems dpa' la sogs pa'i sku gsung thugs kyi rdo rje'i nus pa bskyed de /
de'i mchog gi de kho na nyid ston par byed pa'i mchog gi gsang ba gang yin pa de dam tshig gi rdo rje'i glu'i mchod pa yin no / /
de khyad par ji lta bu dang ldan pa yin zhe na /
mchog tu grub pa zhes bya'o / /
oM zhes bya ba ni 'dod chags rdo rje ma la sogs pa'i mdangs kyi dpal zhes bya ba'i don to / /
nam mkha' skye ba mtshan ldan phyir / /
zhes bya ba la sogs pa la /
ji ltar nam mkha' ni rdzas thams cad dang bral ba'i rang bzhin /
rtsig pa la sogs pa'i rdzas zhig pas skye bo zhes 'dogs pa de bzhin du /
de bzhin nyid kyi rdo rje'i rang bzhin gyi rdo rje sems dpa' ni yang dag pa ma yin pa'i kun du rtog pa'i dri ma dang bral bas sems can rnams kyi rgyud la skye ba'o zhes 'dogs pa yin te /
des na nam mkha' skye ba'i mtshan ma dang ldan pa'i bcom ldan 'das yin no / /
nam mkha' skye ba'i mtshan nyid dang ldan pa de nyid kyis thog ma dang tha ma med pa'o / /
'jig rten la grags pa gzhan dag kyang thog ma dang tha ma med par yongs su brtag pa'i tshul gyis thog ma dang tha ma med pa yin gyi don dam par ni ma yin te /
de'i phyir de rnams las khyad par du bstan pa'i phyir mchog ces bya ba gsungs te /
don dam par thog ma tha ma med pa'i mchog /
ces bya ba yin no / /
de lta bu gang yin zhe na /
sems dpa'i rdo rje che rang bzhin / /
zhes bya ba de bzhin nyid kyi rdo rje'i rang bzhin can gyi sems dpa' ni sems dpa'i rdo rje chen po'i rang bzhin te /
de bzhin nyid dang ro gcig pa'i sems dang sems las byung ba'i rang bzhin can no zhes bya ba bstan pa yin no / /
rdo rje sems dpa' bdag grub mdzod / /
ces bya ba ni sgrub pa pos gsol ba btab po / /
gzhung 'di tsam gyis ni /
thog mtha' med pa'i sems dpa' ni / /
rdo rje sems dpa' zhes bya ba'i don bshad pa yin no / /
da ni dga' ba che zhes bya ba'i don bstan par bya ba'i phyir kun mchog ces bya ba la sogs pa gsungs te /
thams cad kyi mchog ni kun mchog ste /
'jig rten dang 'jig rten las 'das pa thams cad kyi mchog tu gyur pa byang chub chen po'i rang bzhin can gyi dngos grub kun mchog kyang yin la dngos grub chen po yang de nyid yin pas na /
kun mchog dngos grub chen po'o / /
bag chags dang bcas pa'i nyon mongs pa dang bral ba nyid kyis gzhan gyi dbang du ma gyur pa de nyid kyi phyir dbang phyug chen po ste /
sku thams cad bstan pas sems can gyi don mdzad pa'i phyir gtso bo nyid yin no zhes bya ba'i don to / /
de dang rgyu mthun pa'i lha ni lhag pa'i lha ste /
dpal rdo rje sems dpa'i phyag rgya chen po'i rang bzhin can gyi lhag pa'i lha'o / /
gsang ba lnga'i de kho na nyid chen po'i rang bzhin dang po rdo rje ni rdo rje thams cad de /
de 'dzin pas na rdo rje thams cad 'dzin pa'o / /
de yang rigs thams cad kyi bdag po'i tshul gyis thams cad las rgyal bas na rgyal ba'o / /
'dir rgyu la 'bras bu nye bar btags par byas nas phyag rgya chen po'i gzugs su bcom ldan 'das de kho na nyid kyi glus bstan pa yin no / /
mi 'gyur mchog tu bdag grub mdzod / /
ces bya ba bod pa'o / /
de ni /
kun du bzang po kun bdag nyid / /
rdo rje bsnyams pa bdag po bdag /
ces bya ba 'di'i don dang dran par bya ba'i phyir /
nyes pa mi mnga' zhes bya ba la sogs pa gsungs te /
bag chags dang bcas pa'i nyon mongs pa dang bral bas na skyon med pa ste rang bzhin des brtag pa khyod yin no / /
'dis ni kun du bzang po'i don bstan pa yin no / /
tshul gang gis sems can rnams 'dul bar 'gyur ba de nyid kyis 'dul ba'i phyir /
'dod chags kun gyi rjes chags te / /
'dis ni thams cad bdag ces bya ba la sogs pa'i don to / /
chags pa chen po dga' ba che / /
bcom ldan de nyid kyis grub mdzod / /
ces bya bas bod pa dang bcas pa'i dngos grub kyi phyir gsol ba btab pa'i don to / /
de ltar de kho na nyid kyi glu'i mchod pa bstan nas /
da ni chos kyi glu'i mchod pa bstan par bya ba'i phyir shin tu zhes bya ba la sogs pa gsungs te /
phyi ma'i mtha'i bar du gzung ba dang 'dzin pa'i rnam par rtog pa'i dri ma dang bral ba'i phyir shin tu dag pa'o / /
nyan thos dang rang sangs rgyas dang byang chub sems dpa' thams cad las mchog tu gyur pas na kun mchog go / /
gdod nas grol ba de bzhin gshegs / /
zhes bya ba la thog ma dang tha ma med pa chos kyi dbyings kyi rang bzhin gyis rtag tu 'ching ba thams cad dang bral ba nyid kyi phyir gdod nas grol ba'o / /
dngos po'i rang bzhin ji lta ba bzhin du chos kyi dbyings kyi rang bzhin dang thabs kyi rang bzhin du dngos po rnams mkhyen pas na de bzhin gshegs pa'o / /
gzhan yang gzhan dag la de bzhin du gsungs pa rab tu ston par mdzad pas na de bzhin gshegs pa'o / /
kun du bzang po zhes bya ba ni sems can rnams la kun nas bzang po'i dga' ba gang las byung ba de ni kun du bzang po'o / /
brtan pa dang g.yo ba'i dngos po thams cad kyi rang bzhin du zhugs pas na kun bdag nyid do / /
byang chub kyi rang bzhin gyi sems dpa' ni byang chub sems dpa'o / /
rab tu bsgrubs zhes bya bas gsol ba btab pa yin no / /
de ltar chos kyi glu'i mchod pa bstan nas /
da ni dam tshig gi glu'i mchod pa bstan par bya ba ni kun mchog ces bya ba la sogs pa gsungs te /
kun gyi mchog kyang de yin la dngos grub chen po yang de nyid yin pas na /
kun mchog dngos grub chen po ste / /
thabs dang shes rab kyi bdag nyid can rdo rje 'chang chen po rtogs pa'o / /
de nyid dbang phyug chen po ste de yod pas phyag rgya'i mchog gang yin pa de ni /
kun mchog dngos grub chen po yi / /
dbang phyug chen po'i phyag rgya'i mchog ste dpal rdo rje sems dpa'i phyag rgya chen po'o / /
de nyid kyis grub par gyur cig pa'o / /
de ji ltar zhe na /
rdo rje cher bstod pa zhes bya ba la ji lta ba bzhin du bshad pa'i dang po'i rdo rje cher bstod pa ni rdo rje cher bstod pa'o / /
lag pa g.yas pa'i sor mo dbus ma'i kha T+wAM ga rang gi snying gar bstod pa'i tshul 'dzin pa ni rdo rje cher bstod pa ste /
rdo rje cher bstod pa des sgrubs shig pa ni dpal rdo rje sems dpa'i phyag rgya chen po'i dngos grub kyis rdo rje bsnyems pa'i bdag po kye bdag la sgrubs shig ces bya ba la bod pa dang bcas pas bcom ldan 'das la sgrub pa pos gsol ba btab pa yin no / /
de ltar dam tshig gsum gyi glu'i mchod pa bstan nas /
da ni de nyid kyi phan yon bstan par bya ba'i phyir /
dpal mchog dang po zhes bya ba la sogs pa gsungs te /
dpal mchog dang po ni ji lta ba bzhin du bshad pa'i bcom ldan 'das rdo rje sems dpa' ste /
de'i glu ni /
oM nam mkha' skye med mtshan ldan phyir / /
zhes bya ba la sogs pa'i glu sgrub pa pos bcom ldan 'das kyi yang dag par gyur pa'i yon tan brjod cing /
don dam par de kho na nyid dang /
chos dang dam tshig gi don la lhag par mos pas glu blangs na de ji ltar 'gyur zhes bya ba bshad par bya ba'i phyir /
de ni dngos grub kun mchog 'gyur / /
zhes bya ba gsungs te /
de zhes bya ba ni sgrub pa po'o / /
ni zhes bya ba ni sgra nges par gzung ba la bya ste /
de nyid kho nar gyur pa yin no / /
dpal rdo rje sems dpa'i sku gsung thugs kyi rang bzhin gyi dngos grub kun gyi mchog ste /
de'i dbang phyug chen po'i sku thams cad ston par byed pas sems can gyi don to / /
dbang phyug chen po de dang ldan zhing dbang phyug chen po nyid du 'gyur ro zhes bcom ldan 'das rdo rje 'chang chen pos gsungs so / /
mchog kyang yin la de kho na nyid kyang de nyid yin pas na mchog gi de nyid de /
rdo rje 'chang chen po'i sku gsung thugs kyi rdo rje rnams so / /
de nyid gsang ba'i mchog ni 'jig rten thams cad dang thun mong ba ma yin no / /
de'i glu chen po ni dam tshig gsum gyi glu'i mchod pa'o / /
mchog tu grub pa ni rdo rje sems dpa' ste /
de ston par byed pa nyid kyi phyir 'di yang mchog tu grub pa'o / /
mchog tu grub pa yang mngon du byed pa'i rgyu nyid yin pa'i phyir mchog gi glu 'di yang mchog tu grub pa zhes bya ba yin no / /
dngos grub cho ga 'di yis ni /
zhes bya ba la dngos grub kyi don gyi cho ga ni dngos grub kyi cho ga ste glu'i mchod pa'o / /
mchog gi dngos grub kyi cho ga 'dis rdo rje sems dpa' yang dag par rjes su rnal 'byor rang gi mtshan nyid can ni dngos grub chen po kun gyi mchog ni rdo rje sems dpa'i dngos grub ste /
des dbang phyug chen po ni bag chags dang bcas pa'i nyon mongs pa dang bral bas khams gsum thams cad du gzugs thams cad ston pas sems can byed pa'o / /
yul der rdo rje sems dpa' dang yang dag par 'dus pa'i sgrub pa pos bsgrub par bya ba yin no / /
de bzhin du dam tshig gsum gyi glu'i mchod pa 'dis /
kun nas 'od zer ston sogs dang / /
zhes bya ba la cho 'phrul brgya rtsa brgyad kyi rnam pa can dang /
so sor ston pa'i rmad du byung ba rnams ni ngo mtshar bar gyur pa rnams sgrub pa po'i rdo rje slob dpon gyi rang gi lha dpal rdo rje slob dpon gyi rang gi lha dpal rdo rje sems dpa' las mthong bar 'gyur ro / /
rtog pa kun zhes bya ba ni gsang ba'i dkyil 'khor gyi rtog pa sna tshogs chen po'o / /
dngos grub ni gsang ba lnga'i de kho na nyid chen po'i dngos grub po / /
de'i dbang phyug ni ji lta ba bzhin du bshad pa ste /
de las byung ba'i bde ba ni /
rtog pa kun gyi sna tshogs che / /
dngos grub dbang phyug bde ba rnams / /
ni'i sgra ni nges par gzung bas te /
dam tshig gsum gyi glu'i mchod pa nyid kyis rtog pa thams cad kyi sna tshogs pa'i dngos grub kyi bde ba rnams dpal rdo rje sems dpas legs par byin gyis brlabs pas rdo rje slob dpon gyis rtag tu 'thob pa yin no / /
de ltar bdag la byin gyis brlab pa bstan nas /
da ni rnal 'byor chen po sgrub pa'i rang bzhin can sgrub pa chen po'i rgyud bstan par bya ba'i phyir /
de la ji ltar zhes bya ba la sogs pa gsungs te /
thams cad kyang yin la bdag la byin gyis brlab pa yang de nyid yin pas na thams cad bdag la byin gyis brlab pa ste /
rang gi rigs kyi lha thams cad sgrub pa po'i lus la dgod pa'o / /
de'i don du lha rnams kyi sgrub pa chen po ni rang gi dam tshig gi phyag rgya rnams kyis rang la rag las par bya ba de ni thams cad bdag la byin gyis brlab pa'i lha'i sgrub pa chen po'o / /
de ston par byed pa'i rgyud ji ltar shes par bya zhe na /
rang lha'i rnal 'byor ji bzhin du / /
zhes bya ba la bdag nyid kyi rang gi lha ni 'dod pa'i lha'o / /
rdo rje thal mo dang rdo rje bsdams pa bcings nas snying gar dral bar bya'o / /
de nas rdo rje dbab pa bskyed nas rang gi snying gar rdo rje dbab pa'i phyag rgyas dgrol bar byas la /
dam tshig gi rdo rje khu tshur bcings te /
phyag rgya thams cad gdeg par bya'o / /
de nas sdig pa dral ba'i phyag rgyas sdig pa rnams dral bar bya'o / /
de nas dpal rdo rje sems dpa'i rnal 'byor pas rang gi snying gar gnas pa'i rdo rje la yi ge hUM yid kyis bris la /
de nyid yid kyis brjod cing chos thams cad rang bzhin gyis 'od gsal ba dang nam mkha' dang mnyam par bsgom par bya'o / /
de nas nam mkha'i phyogs su rang gi sems yi ge hUM gi rnam par bsams la dbyangs bcu drug dang bcas pa'i yi ge hUM gis rang gi sems zla ba'i dkyil 'khor gyi rang bzhin du bsam par bya'o / /
de'i steng du ka la sogs pa'i yi ge dang bcas pa'i yi ge hUM las zla ba'i dkyil 'khor gnyis pa de nyid yi ge hUM dang bcas pa'i rdo rje ste /
rdo rje'i dbus su yi ge hUM yid kyis bri ste /
gsang ba lnga'i de kho na chen po dang po'i rdo rje zhes bya ba bsgom zhing /
rdo rje las 'jig rten gyi khams thams cad kyi rdul phra rab dang mnyam pa'i gsang ba'i dkyil 'khor rnams spros te /
de dag gis sems can gyi khams thams cad gsang ba'i dkyil 'khor rtogs pas rdo rje 'chang chen po nyid du byas la de rnams rdo rje la gzhug par bya'o / /
de nas sems dpa' byin gyis brlab pa'i sbyor bas bdag nyid rdo rje sems dpar bsgoms la /
ma hA sa ma ya satwa a haM zhes bzla bar bya'o / /
de nas dang po'i rdo rje bcings la slar yang sa ma ya a haM zhes bya ba bzla bar bya'o / /
de nas slar dang po'i rdo rjes snying ga dang /
smin mtshams dang /
mgrin pa dang /
spyi bo rnams su sa ma ya satwa a d+hi tiSh+Tha swa maM zhes bya bas byin gyis brlab par bya'o / /
de nas phyag rgya chen po bcing bar bya'o / /
de nas rdo rje sems dpa'i rnal 'byor pa'i rang gi lha'i sbyor ba ji lta ba bzhin yin no / /
gzhan la ni rang gi cho gas rang gi lha'i phyag rgya chen po bcing bar bya ste /
'dis rang gi lha'i sku'i gsang bsgom pa ji lta ba bzhin du sku mdog dang /
dbyibs dang /
gzugs dang ldan pa'i rang gi lha'i sbyor ba ji lta ba bzhin du bstan pa yin no / /
lha yang yin la kun yang de nyid yin pas na lha kun te rdo rje sems dpa' la sogs pa'o / /
de rnams kyi bdag nyid kyi sku ni sku'i gsang ba rnams so / /
rang gi lha'i sbyor ba ji bzhin pa dang /
lha kun gyi bdag nyid kyi sku rnams ni rang gi lha'i sbyor ba ji bzhin pa'i lha kun gyi bdag nyid kyi sku rnams te /
de dag gis rang gi lha'i sbyor ba'i bdag nyid can gyi rnal 'byor ba de rang gi lha'i dkyil 'khor du bsgrub par bya ba yin te gzhan gyis ni ma yin no zhes bya ba'o / /
'di ltar bshad par 'gyur te /
rang gi lha'i rnal 'byor tsam byas la nam mkha' dang mnyam pa nyid kyi sbyor bas nam mkha' dang mnyam pa'i rang gi snying ga'i zla ba la zhugs te /
yi ge hUM gis dang po'i rdo rje bcings nas /
a nu ra ga ya mi hUM zhes bya ba brjod [(]cings [,]cing sa [)]la rab tu bzhag par byas nas dpal rdo rje sems dpa'i gsang ba'i dkyil 'khor snying gar rdzogs par bya'o / /
de nas 'jug pa'i phyag rgya bcings nas der zhugs la dngos grub kyi rdo rje brtul zhugs blang ba'i bar du rang gi cho ga rdzogs par bya ste /
sngar bshad pa'i rdo rje sems dpa'i dkyil 'khor chen po las gsungs pa'i rnal 'byor chen po'i gnas rnams su gsang ba'i lcags kyu mas dpal mchog dang po zhes bya ba la sogs pa'i glu brjod cing /
rang gi lus la rdo rje sems dpa' la sogs pa bcug la dam tshig gi phyag rgya rnams kyis bsgrub par bya'o / /
de nas chos dang las dang phyag rgya chen po rnams kyis rgyas btab la /
de bzhin gshegs pa thams cad rang gi lus dang rdo rje sems dpa' la sogs pa'i sku la snga ma bzhin du bcug ste dam tshig gi phyag rgya rnams kyis bsgrub par bya'o / /
de nas chos dang las dang phyag rgya chen po rnams kyis rgyas btab la /
dang po'i rdo rje de bzhin du bdag la byin gyis brlabs te /
brtan par byed pa'i snying pos brtan par byas la dbang bskur ba'i phyag rgya rnams kyis dbang bskur te rdo rje dang /
bdag po dang /
ming gi dbang bskur ba dang /
dngos grub kyi rdo rje brtul zhugs blangs la /
'dod chags rdo rje ma la sogs pa'i mchod pa'i phyag rgya bcu gnyis kyis bdag nyid yang dag par mchod la /
sgeg mo dga' ba'i rdo rje ma'i phyag bzhis phyag btsal bar byas nas de kho na nyid dang /
chos dang dam tshig rnams la yi ge hUM lan gsum brjod de /
dam tshig gsum gyi mchod pa byas la rdo rje'i bdag nyid dang /
rang bzhin dag pa dang /
thams cad mnyam pa'i bdag nyid rnam par bsgoms la /
ji lta ba bzhin du rang gi snying gar gnas pa'i rdo rje la yi ge hUM yid kyis bris nas rab tu dga' ba'i ngag gis brjod cing bsgom par bya ba yin no / /
de dag thams cad dgug pa dang /
mchod pa chen po dang /
bdag la byin gyis brlab pa dang /
sgrub pa chen po rnams bstan nas /
da ni brta dang /
be sha khi la la mkhas pa'i rjes su sgrub pa bstan par bya ba'i phyir /
de nas zhes bya ba la sogs pa gsungs te /
de nas kyi sgra ni skabs su bab pa'o / /
gsang ba dam pa'i mchog gi dpal dam tshig gsum ni de bzhin gshegs pa thams cad kyi sku gsung thugs kyi rdo rje brtan par byed pa'i gsang ba'i dkyil 'khor der mchog gi dngos grub thams cad kyi dbang phyug ni khams gsum pa'i chos kyi rgyal srid thob pa'o / /
de nyid bdag po nyid dngos grub thams cad kyi las kyi tshogs pa'i gang gi dang por yod pa de la de skad ces bya'o / /
dngos grub kyang yin la thams cad kyang de nyid yin pas na dngos grub thams cad de phyag rgya chen po dang /
dam tshig dang chos dang las kyi phyag rgya'i dkyil 'khor gyi dngos grub rnams so / /
las rnams kyi tshogs ni las kyi tshogs te gsang ba'i dkyil 'khor dang 'brel ba'i 'og nas 'chad par 'gyur ba'i las rgya'i rgyun no / /
mi 'gyur ba yang yin la mchog kyang de nyid yin pas na mi 'gyur mchog ste /
thog ma dang tha ma med pa'o / /
de nyid kyi phyir dam pa ni phul du byung ba'o / /
'di la gong na med pas bla na med pa'o / /
dga' ba dang rab tu dga' ba zhes bya ba la dga' ba ni yid bde ba'o / /
rab tu dga' ba ni dga' ba'o / /
bde ba thams cad ni 'jig rten las 'das pa'i'o / /
de yang dam pa dang /
bar ma dang /
mchog gi dbye bas phye ba yin no / /
yid bde ba yang de bzhin du shes par bya'o / /
bla na med pa'i dga' ba dang rab tu dga' ba las khyad par ci yod ce na /
'di ni dman pa dang /
bar ma dang /
mchog gi dbye ba rnam pa gsum ste /
de ni bla na med pa kho na yin no zhes bya ba ni 'di'i khyad par yin no / /
mchog gi dngos grub ni rdo rje 'chang chen po la sogs pa'i rang bzhin can no / /
ji lta ba bzhin du bshad pa'i dngos grub thams cad dang las kyi tshogs dang /
mi 'gyur ba mchog gi dam pa bla na med pa'i dga' ba dang rab tu dga' ba dang /
yid bde ba dang mchog gi dngos grub rnams ni ji lta ba bzhin du bshad pa'i bdag po nyid la sogs pa'i dngos grub thams cad kyi las kyi tshogs kyis mi 'gyur ba mchog gi dam pa bla na med pa'i dga' ba dang rab tu dga' ba dang /
bde ba thams cad dang /
yid bde ba mchog gi dngos grub rnams so / /
de dag gi cho ga rgyas pa ni rdo rjes su chags pa la sogs pa'i glu dang rol mo'i cho ga rnam pa gsum mo / /
de nyid rjes su sgrub pa ni phyi nas bsgrubs pas na rjes su bsgrub pa ste thams cad dgug pa dang /
mchod pa chen po dang /
bdag la byin gyis brlab pa dang /
sgrub pa chen po las phyis bya ba'i phyir ro / /
de nyid mchog gi dngos grub kyi rgyur gyur pa'i phyir mchog tu grub pa yin no / /
ji lta ba bzhin du bshad pa'i rnal 'byor chen po byas la rang gi lha'i dkyil 'khor cho ga bzhin du mdun du bzhag la de nyid bsgom pa ni 'di rang gi lha'i sbyor ba ji lta ba bzhin gang yin pa dang /
tshogs kyi dkyil 'khor bsgom pa'o / /
rdo rje kun ni rdo rje sems dpa' la sogs pa rnams te /
de dag gi mchog gi sku ni mtshan mo'i phyag rgya'o / /
de yang gnyis su med pa'i sems dang sems las byung ba rnams ston par byed pa'i phyir ro / /
rang gi lha'i sbyor ba ji bzhin pa dang rdo rje kun gyi mchog gi sku ni rang lha'i sbyor ba ji bzhin dang rdo rje kun gyi mchog sku'o / /
byed par gyur pa de rnams kyis glu dang rol mo'i cho ga gang zhig rnal 'byor pas bya ba de ni de la rdo rje rjes su chags pa yin te /
shin tu rnal 'byor gyi sbyor bas mngon du gyur pa yin no zhes bya ba'i tha tshig go / /
'di ltar bshad par 'gyur te ji ltar bshad pa'i cho gas mdun du dkyil 'khor bzhag pa'am /
tshogs kyi dkyil 'khor gyi sbyor bas dbus su 'dug ste /
thog mtha' med pa'i sems dpa' ni / /
rdo rje sems dpa' dga' ba che / /
kun du bzang po kun bdag nyid / /
rdo rje bsnyems pa bdag po'i bdag /
ces bya ba dpal rdo rje sems dpa'i rnal 'byor pas yi ge hUM gi glu brjod cing bsgom par bya'o / /
dril bu dang bcas pa'i pi wang la sogs pa'i rol mo nyid thog ma dang tha ma med pa'i gzugs can gyi rdo rje des rjes su chags par 'gyur ro / /
gzhan gyi rnal 'byor pas ni rang gi lha'i yi ge brjod cing rang gi rigs kyi de kho na nyid bsgom par bya ba yin no / /
de ltar rdo rje'i rjes su sgrub pa bstan nas /
da ni dril bu'i rjes su sgrub pa bstan par bya ba'i phyir /
rang gi lha'i sbyor ba ji bzhin du /
dbyangs kyi rtsa ba rnams sad pas / /
zhes bya ba la sogs pa gsungs te /
rang lha'i sbyor ba ni bshad zin to / /
a kA ro mu khaM sarba d+harmA NAM /
Ad+ya nu t+pan+na twA ta ces bya ba ni lhag par mos pa rnams ni dbyangs kyi rtsa ba rnam par sad pa ste /
dbyangs kyi rtsa ba rnam par sad pa de dag dang bcas pa'i glu dang rol mo'i cho ga rnal 'byor pas gang byed pa de dag dril bu nyid kyis rjes su blangs te dril bu'i sgra dang lhan cig tu glu len pa'o / /
thams cad nam mkha'i mtshan nyid de / /
nam mkha' dang mnyam sbyor ba yin / /
kun mchog mnyam pa nyid du gsal / /
zhes bya ba bstan pa yin te de bsgom par bya'o zhes bya ba'i don to / /
'dis ni 'di ltar sngar bshad par 'gyur te /
snga ma bzhin du rang gi dkyil 'khor mdun du bzhag pa'am /
tshogs kyi dkyil 'khor gyi tshul gyis 'dug ste /
dpal rdo rje sems dpa'i rnal 'byor pas /
yi ge hUM brjod cing dril bu dkrol ba la brtson pas sgra'i rjes su 'brang ba'i shes rab bsgom par bya ba dang /
pi wang la sogs pa rol mo'i sgra rnams kyis de nyid mngon du bya ba yin no / /
de ltar dril bu'i sgrub pa bstan nas da ni dam tshig gi rjes su sgrub pa bstan par bya ba'i phyir rang lha'i zhes bya ba la sogs pa gsungs te /
rang lha'i sbyor ba ji bzhin du / /
zhes bya ba ni snga ma bzhin no / /
sna tshogs ni rdo rje sems dpa' ste phyag rgya ni phyag rgya chen po'o / /
de'i bdag po ni sna tshogs phyag rgya'i bdag po ste phyag rgya chen po'i bdag po phyag rgya chen po rdzogs par byed pa'i bdag po zhes bya ba'i don to / /
de gang yin zhe na /
mchog tu rol mo'i cho ga zhes bya ba la /
mchog ni phul du byung ba ste phyag rgya chen po ston par byed pa'i yi ge hUM gi glu dang /
rdo rje dril bu dang bcas pa'i pi wang la sogs pa'i rol mo ni glu dang rol mo'i cho ga'o / /
de yang slob ma'i tshogs dang bcas pa'i rnal 'byor pas bya ba yin no / /
dam tshig gis ni rjes su bsgrub / /
ces bya ba la de nyid rnal 'byor pas dam tshig gi gzugs brnyan dang 'dra ba'i sku'i gsang ba'i sgom pas rjes su bsgrub par bya'o / /
'di ltar bshad par 'gyur te /
de bzhin du mdun du dkyil 'khor yongs su brtag pa'am /
yang na tshogs kyi dkyil 'khor gyi tshul gyis dkyil 'khor gyi dbus su 'dug ste rang gi phyag rgya chen po bcings la yi ge hUM brjod cing chos dbyings kyi rgyu mthun pa gzugs brnyan dang mtshungs pa'i phyag rgya chen po thams cad kyi gzugs bsgom pa dang /
dril bu'i sgra dang bcas pa'i pi wang la sogs pa'i rol mos don de nyid bstan par bya'o / /
glu dang rol mo'i cho ga nyid kyi mtshan nyid ni 'og nas 'chad par 'gyur ro / /
da ni rjes su bsgrub pa'i phan yon bstan par bya ba'i phyir 'dis zhes bya ba la sogs pa gsungs te /
rnam pa gsum gyi rjes su bsgrub pa 'dis rtog pa thams cad ni rigs lnga'i rang bzhin gyi dmigs pa'i rkyen rnams so / /
rdo rje 'bebs pas rab tu sad / /
ces bya ba ni de kho na nyid dang /
chos dang /
dam tshig dang /
ye shes rnams kyis bskul zhing mngon du gyur pa'o / /
rang gi lha yi dam tshig ni /
thams cad bzhir 'gyur 'grub par 'gyur / /
zhes bya ba la grub pa ni sgrub pa po la rag las pa yin no / /
de yang dpal rdo rje sems dpa' la sogs pa'i phyag rgya'i rang bzhin can gyi dam tshig go / /
rang gi lha ni rdo rje sems dpa' la sogs pa thams cad rnal 'byor bsgrub par bya ba nyid du 'dod pa rnams so / /
rjes su bsgrub pa gang zhig dang bral bas zla ba bzhis 'grub par 'gyur ba des rjes su bsgrub pa de nyid kyis zla ba gcig gis 'grub par 'gyur te /
de bas ni mi 'gyur ro zhes bya ba gsungs so / /
mchog tu gsang ba dam pa'i dpal / /
dam tshig gsum gyi dkyil 'khor du glu dang rol mo ste /
ji skad du bshad pa'i mtshan nyid can de bzhin du rdzogs pa ni cho ga ste /
'dir mchog tu gsang ba ni sku gsung thugs kyi rdo rje sgrub par byed pas /
mchog tu gsang ba dam pa'i dpal dam tshig gsum gyi dngos grub kyi rgyu nyid rdzogs pa yin pas na mchog tu grub pa'o / /
de ltar thams cad dgug pa dang /
mchod pa chen po dang /
bdag la byin gyis brlab pa dang /
sgrub pa chen po dang /
rjes su bsgrub pa rnams kyis bdag nyid dang dkyil 'khor rdzogs par byas la /
nyin re de srid du bsgom par bya ste /
ji srid mngon du gyur pa lta bur nyin re sgom pa'i dus su mthong bar 'gyur ro / /
de nas dkyil 'khor 'di bri bar bya'o zhes bya ba'i cho ga 'di rab tu bstan par bya ba'i phyir de nas zhes bya ba la sogs pa gsungs te /
de nas zhes bya ba ni mtshan ma thob ma thag pa kho na'o / /
de zhes bya ba ni ji srid ma thob pa'i gong du ma yin pa'o / /
gsang ba mchog gi dgyes pa na / /
sangs rgyas kun gyis rjes bsten pa'i / /
rdo rje sems dpa'i rang gnas su / /
thams cad bdag nyid rtag tu bzhugs / /
zhes bya ba'i gnas 'di 'og nas 'chad par 'gyur ro / /
de lta bu ji bzhin pa'i gnas su ji snyed pa zhes bya ba la sogs pa ni bshad zin to / /
bdag nyid ces bya ba la sogs pa la dpal rdo rje sems dpa'i rgyan rnams kyis bdag nyid yang dag par brgyan la /
ji ltar 'dod pa'am ji ltar thob pa'i sna tshogs pa'i gos gyon pa dang /
me tog gi phreng ba dang ldan zhing kha dri zhim po bsgos pas lugs ma'am /
brdungs ma la sogs pa'i rang bzhin can gyi bcom ldan 'das rdo rje sems dpa' 'khor dang bcas pa ji skad bshad pa'i khang pa sum brtsegs su dkyil 'khor bris le de'i dbus su rdo rje bzhag nas de nyid kyi mdun du ji lta ba bzhin bshad pa'i sgrub pa'i cho gas dpal rdo rje sems dpa'i sbyor bas rnal 'byor chen po byas la /
brla gnyis la dril bu ste brla gnyis po dpal rdo rje sems dpa'i sku gsung thugs kyi rdo rje 'bebs pa skyed par byed pa'i dril bu'i sgra sgrogs par byed cing /
thams cad dgug pa dang /
mchod pa chen po dang /
bdag la byin gyis brlab pa la sogs pa sngar bshad pa'i mtshan nyid can bsgrub par bya'o / /
sngon du zhes bya ba la sogs pa de ltar 'das ma thag tu bshad pa'i tshul gyis bdag nyid dang dkyil 'khor dang por lhan cig tu sgrub pa byas nas bsgoms pas la la de'i rjes la khrus la sogs par rang gi lha'i nga rgyal gyis rdzogs par byas nas /
slar yang zhugs te nyin re bzhin du mchod pa thams cad kyis dkyil 'khor yang dag par mchod la de srid du bsgom par bya ste /
ji srid zla ba gcig gi bar du'o / /
mthar nya la mtshan thog thag bsgom par bya ste /
nyi ma 'char ka'i dus su rdo rje 'chang chen po nyid thob par 'gyur ro / /
don de nyid bstan par bya ba'i phyir / /
'dis ni 'dod pa kun dbang phyug /
'gro dang 'ong dang 'dod na 'phur / /
zhes bya ba la sogs pa gsungs so / /
de ltar zhes bya ba la sogs pa la 'das ma thag tu bshad pa'i sgrub pa'i cho gas /
de ltar mchog tu rjes chags dga' ba pad+ma'i ra ba che / /
mchog gi rgyal mtshan bsgreng bas gang zhig rjes su bsten pa ste / /
mchog gi dngos grub dbang phyug chen po nyid des nyams myong ba / /
zhes bya ba dang sbyar ro / /
mchog kyang yin la rjes su chags pa yang de nyid yin pas na mchog tu rjes su chags pa ste /
dpal rdo rje sems dpa'i gsang ba'i dkyil 'khor bsgom pa'o / /
'dis ni 'dod chags rdo rje ma'i rang bzhin can gyi dpal rdo rje sems dpa' bstan pa ste /
des bskyed pa'i dga' ba ni mchog tu rjes su chags pa'i dga' ba'o / /
de nyid bag chags dang bcas pa'i nyon mongs pa thams cad kyi dri ma dang bral bas pad+ma lta bu yin pas na pad+ma'o / /
des nam mkha'i khams thams cad khyab par byed pa'i nam mkha' dang mnyam pa'i ye shes kyi rin po che'i sa gzhi khyab pas na dga' ba'i pad+ma'i ra ba chen po'o / /
dga' ba'i pad+ma'i ra ba chen po ni dga' ba'i pad+ma'i ra ba chen po'o / /
de nyid mchog tu gsang ba grub pa'i bla na med pa yang dag par rdzogs pa'i byang chub kyi dngos grub la chags pas na bla na med pa'i dngos grub la chags pa ste /
kI li kI la'i rang bzhin can gyis rdo rje sems dpa' bstan to / /
mchog gi rgyal mtshan bsgreng bas gang zhig rjes su bstan pa ste / /
zhes bya ba la /
de lta bu'i yon tan gyi khyad par dang ldan pa'i sgrub pa rnal 'byor pa gang gis phyin ci ma log par brten pa ni sgom par byed pas te /
mchog kyang yin la rgyal mtshan yang de nyid yin pas na mchog gi rgyal mtshan te dpal rdo rje sems dpa'i sku'o / /
de nyid de'i rnal 'byor gyis bsgreng bas te /
mthon pa'i sku gang la yod pa de ni mchog gi rgyal mtshan bsgreng ba rnams te /
'dis rdo rje dran ma'i rang bzhin can gyi rdo rje sems dpa' tshig gi zur gyis bstan pa yin no / /
rdo rje sems dpa'i rnal 'byor gyis ji lta ba bzhin du bshad pa'i sgrub pa mngon du byed pa de rnams cir 'gyur zhe na /
mchog gi dngos grub dbang phyug chen po nyid des nyams myong ba / /
zhes bya ba la so so rang rig pa'i ye shes kyis nyams su myong ba'i rnal 'byor pa rnams kyis rig pa yin no / /
mchog kyang yin la dngos grub kyang de nyid yin pas na mchog gi dngos grub ste rdo rje 'chang chen po'i rang bzhin gyi gsang ba'i dkyil 'khor gyi dngos grub po / /
des dbang phyug chen po ni mchog gi dngos grub kyi dbang phyug chen po'o / /
des dngos po ni dbang phyug chen po de nyid de de dag gis nyams su myong ba yin no / /
bya ba nan tan grub pa'i ye shes kyis sangs rgyas sprul pa dang sems can gyi don byed pa yin no zhes bya ba'i don te /
'dis rdo rje 'dod pa'i dbang phyug ma'i rang bzhin can gyi rdo rje sems dpa' bstan to / /
dpal mchog dang po zhes bya ba la sogs pa ni go sla'o / /
gnas gang du gsang ba'i dkyil 'khor bri na rnal 'byor pas dngos grub bsgrub pa de bstan pa'i phyir /
gsang ba zhes bya ba la sogs pa gsungs te /
'dod chags rdo rje ma la sogs pa'i dpal gyi tshogs dang ldan pas na gsang ba ste bcom ldan 'das rdo rje sems dpa' rang nyid kyis bzhugs so / /
mchog ni phul du byung ba'o / /
yid dang rjes su mthun par spyad na dgyes pa'o / /
'jig rten gyi khams thams cad kyi rdul phra rab dang mnyam pa'i rnam par snang mdzad la sogs pa'i de bzhin gshegs pa rnams kyis bsten pas na sangs rgyas kun gyis bsten pa'o / /
rdo rje sems dpa'i rang gi ye shes las byung ba'i zhugs pa ni rdo rje sems dpa'i rang gi gnas so / /
thams cad ni rigs lnga'i lha rnams kyi bdag nyid ni thams cad kyi bdag nyid de /
byang chub chen po'i sems la sogs pa las byung ba nyid kyis byang chub chen po'i sems la sogs pa'i ngo bo nyid 'di yin no zhes bstan par 'gyur ro / /
thams cad bdag nyid der da ltar byung ba'i ngo bos rtag tu ste dus thams cad du bzhugs pas na rtag tu bzhugs pa yin no / /
thog mtha' med pa zhes bya ba ni bshad zin to / /
'di zhes bya ba ni ji lta ba bzhin du bshad pa'i mtshan nyid can no / /
rang byung zhes bya ba ni bsgom pa las rang nyid kho na byung ba yin gyi gzhan las ma skyes pa na rang byung ngo / /
bdud bzhi bcom pas na bcom ldan 'das so / /
lhag pa'i lha ni gcig pu nyid / /
ces bya ba la 'di las mchog tu gyur pa gzhan med pas na lhag pa'i lha'o / /
de bzhin nyid dang ro gcig pa'i sems dang sems las byung ba'i rang bzhin nyid kyis rgyud tha mi dad pas na gcig pu nyid yin no / /
'di ltar 'chad par 'gyur te /
gang gi phyir bcom ldan 'das 'di ji ltar bshad pa'i yon tan dang ldan pa ji lta ba bzhin du bshad pa'i gsang ba dang /
thams cad kyi bdag nyid rdo rje sems dpa'i rang gi gnas su rtag tu zhugs pa grub par 'gyur ba de'i phyir ji skad du bshad pa'i khang pa sum brtsegs su gsang ba'i dkyil 'khor bris la /
rnal 'byor pas bcom ldan 'das bsgrub par bya ste gzhan du ma yin no zhes bya ba'o / /
rab tu de ltar mchog tu rjes chags dga' ba pad+ma'i ra ba che / /
mchog tu gsang ba sgrub pa zhes bya ba ni bshad zin to / /
sgrub pa de nyid bla na med pa yang dag par rdzogs pa'i byang chub rdzogs pa'i rgyu nyid yin pa'i phyir bla na med pa'i dngos grub ste de nyid bde ba'o / /
gang zhig rjes su brten pa zhes bya ba ni snga ma bzhin no / /
rab tu dga' ba ni rdo rje sems dpa' ste lha mo bzhi phreng gi dbus na bzhugs pa'o / /
de nyid 'dod chags kyis 'dod chags spong ba'i phyir rnal 'byor pa rnams kyi rtags su gyur pas na rgyal mtshan te /
de bsgreng ba ni de'i sku gang la yod pa de ni rab tu dga' ba'i rgyal mtshan bsgreng ba'i rnal 'byor pa rnams so / /
dpal rdo rje sems dpa'i lha mo bzhi yang dag par 'dus pa'i rnal 'byor las byung ba'i bde ba ni dngos grub mchog gi bde ba chen po ste /
de'i dngos po ni bde ba chen po de nyid do / /
dngos grub mchog gi bde ba chen po de nyid rnal 'byor pa de rnams kyis nyams su myong ba yin no / /
'di ltar 'chad par 'gyur te ji lta ba bzhin du bshad pa'i khang pa sum brtsegs su gsang ba'i dkyil 'khor bris la /
cho ga thams cad rjes su spyad nas lha mo bzhi dang kun nas 'dus pa'i rnal 'byor gyis mdun du bcom ldan 'das bzhugs su gsol la /
gsang ba'i dkyil 'khor dbus su de'i rnal 'byor gyis de'i rang bzhin can gyi bdag nyid gang gis bsgom pa de ni de'i rang bzhin can du 'gyur ro / /
dga' ba chen po yang yin la rdo rje don yod pa yang de nyid yin pas na dga' ba chen po rdo rje don yod pa ste /
gsang ba'i dkyil 'khor gyi dbus na bzhugs pa'i dpal rdo rje sems dpa'o / /
de'i dga' ba gang yin pa des dam tshig can ni rigs la skyed pa'i rgyu'o / /
rnal 'byor yang yin la thams cad kyang de nyid yin pas rnal 'byor thams cad de /
rnal 'byor dang rjes su rnal 'byor dang shin tu rnal 'byor ni rnal 'byor thams cad do / /
de rnams kyi dbang phyug ni gtso bos te de skyed par byed pa'i phyir ro / /
dga' ba chen po rdo rje don yod pa'i dga' ba'i dam tshig thams cad kyang de yin la rnal 'byor thams cad kyi dbang phyug kyang de yin pas na dga' ba chen po'o / /
rdo rje don yod pa'i dga' ba'i dam tshig dang /
rnal 'byor thams cad kyi dbang phyug go / /
de gang zhe na /
de bzhin gshegs pa thams cad kyi dpal rang gi dam tshig gi dkyil 'khor zhes bya ba la /
de bzhin gshegs pa thams cad kyi dpal ni lha mo bzhi phreng gi dbus na bzhugs pa lha mo thams cad kyi tshogs kyis yongs su bskor ba'i rdo rje sems dpa'i sku'o / /
de nyid kyi rang gi dam tshig gi dkyil 'khor mchog tu gsang ba yin no / /
de ltar slob dpon gyi las kyi cho ga bstan nas /
da ni slob ma gzhug pa la sogs pa'i cho ga rgyas par bshad par bya ba'i phyir /
de nas zhes bya ba la sogs pa gsungs te /
de nas kyi sgra ni de ma thag pa'o / /
'dir yang don 'di bshad pa yin te /
gal te slob ma gzhug pa'i don du rnal 'byor pas dkyil 'khor brtags pa yin la /
dngos grub kyi don du ni ma yin na /
de'i tsho chog pa 'dis rnal 'byor pas slob ma gzhug par bya'o zhes bya ba'o / /
de bzhin gshegs pa thams cad kyi dam tshig chen po ni de bzhin gshegs pa thams cad kyi dam tshig chen po ste /
gsang ba'i dkyil 'khor 'di byang chub chen po'i sems kyi rang bzhin nyid kyi phyir dam tshig chen po dang shin tu rnal 'byor ro / /
de ltar slob ma rnams gzhug pa la sogs pa'i cho ga ste /
de rgyas pa ni byang chub chen po'i sems bskyed pa la sogs pa'i rgyun te /
de bshad par bya'o zhes bya ba ni bcom ldan 'das rdo rje sems dpas gsungs pa yin no / /
de la dang po kho na zhes bya ba la sogs pa ni go sla'o / /
rigs lnga'i mtshan ma rnams ni 'dod pa kun te 'dod pa de rnams la byang chub kyi mtshan can gyi rdo rje grub pa yin te /
dang po'i rdo rje la sogs pa'i rang bzhin gyi rigs kyi slob ma thams cad kyi snying ga'i zla ba'i rnam par bya ba yin no zhes bya ba'i don to / /
rdo rje sems dpa' nyid du 'gyur / /
zhes bya ba la dang po'i rdo rje dang de bzhin gshegs pa dang /
khro bo'i rdo rje dang /
pad+ma'i rdo rje dang /
rin po che'i rang bzhin du 'dzin pa yin no / /
gar zhes bya ba ni /
ba dan gsum mchog sbyor ba yis / /
sgeg bcas mtha' ma la sogs bkrol / /
glog 'gyur mchog tu bskor ba ni / /
rdo rje gar zhes de bshad do / /
zhes bya ba 'dis rang gi lus la bskor ba'i gar phyogs bzhir phyag bya ba'i thal mo de gang la yod pa de ni gar gyi thal mo rnams so / /
de gnas gang du bya zhe na /
spyi bo zhes bya ste /
gar gyi thal mo sbyar ba de dag rang gi spyi bor bcings ba'i rdo rje gar las byung ba'i phyag bya ba'i thal mo rnams so zhes bya ba'i tha tshig go / /
gos kyis gdong ni g.yogs pa rnams / /
zhes bya ba la ji lta ba bzhin du bshad pa'i ras kyis gdong g.yogs pa ste /
de ltar gyur pa de rnams dpal rdo rje sems dpa' la sogs pa'i rigs lnga'i dngos grub 'dod pa ji ltar 'dod pa'i dngos grub 'dod pas te /
slob ma de rnams thams cad rang gi cho gas gzhug par bya'o / /
gang gis dpal rdo rje sems dpa' la sogs pa'i dngos grub gang 'dod pa ni 'dir ci 'dod pa ste /
de lta bu'i 'dod pa'i dngos grub slob ma'i tshogs la bsam zhing /
slob dpon gyis slob ma rnams me tog dor du gzhug par bya'o / /
sangs rgyas rin chen dbang bskur gyis / /
dam tshig gsum ni gsal bar sbyin / /
zhes bya ba la sangs rgyas nyid ni rin po che ste sangs rgyas rin chen no / /
de dag gis dbang bskur ba ni sangs rgyas rin chen dbang bskur ba'o / /
sangs rgyas lnga'i phyag rgya'i dbang bskur ba dang /
cod pan la sogs pa'i dbang bskur bas sangs rgyas rin chen dbang bskur bas te de dang bcas pa'i de kho na nyid dang /
chos dang /
dam tshig sku gsung thugs kyi rdo rje ston par byed pa rnams thog mtha' med pa zhes bya ba la sogs pa 'og nas 'chad par 'gyur ba'i dam tshig gsum gyi bshad pa'i gzhung gis de dag sbyin par bya'o / /
de ltar dam tshig gsum ni gsal bar sbyin par 'gyur ro / /
'di zhes bya ba la sogs pa la /
'di ni dmyal ba'i chu yin te / /
khyod dam tshig las 'das pa'i rgyus dmyal ba khyod la sreg par byed do / /
de yang zangs 'bar zhing zhu ba'i chur 'gyur ro / /
dam tshig bsrungs na zhes bya ba la dam tshig dang mi shes pa rnams la rdo rje la sogs pa ma bstan pas sku gsung thugs kyi rdo rje dngos grub rdzogs pa'i phyir dngos grub rdo rje'i bdud rtsi'i chu ni thar pa chen po'i bdud rtsi'i chu ste /
dam tshig bsrungs na khyod la 'grub pa yin no / /
dam tshig de gang zhig las 'das pas bdag la skyon cir 'gyur zhe na /
rdo rje zhes bya ba la sogs pa la lha thams cad kyi rdo rje phyag mtshan rnams ni rdo rje'o / /
rigs thams cad kyi mtshan mas mtshan pa ni dril bu'o / /
chos dang las dang dam tshig dang phyag rgya chen po rnams te /
khyad par du lha thams cad kyi sku'i gsang ba ni phyag rgyar brjod pa yin no / /
dam tshig de gang zhig las 'das pas bdag la skyon cir 'gyur zhe na /
phyag rgya la sogs pa rnam pa gsum po 'di dag gal te dkyil 'khor du ma zhugs pa la khyod kyis smras sam /
dad pa med pas gzhan bzhad gad byed ces bya ba la /
rdo rje la sogs pa 'dis ci zhig bya / /
sgom pa kho na gtso bor 'gyur ba yin te /
lag pa rnam par 'gyur ba la sogs pa ni ma yin no zhes skye bo'i tshogs kyi nang du gnas nas smod pa gang yin pa 'di ni dam tshig las 'das pa'o zhes bya bas mna' bsgag go / /
de ltar dbang bskur ba'i chus chu blud la dam tshig rab tu bstan nas /
phyag rgya'i dbang bskur ba la sogs pa nas dngos grub kyi rdo rje brtul zhugs kyi bar du sbyin par bya'o zhes bya bar bstan par bya ba'i phyir /
de nas zhes bya ba la sogs pa gsungs te de yang go sla'o / /
de ltar dbang bskur ba la sogs pa byin nas de kho na nyid dang /
chos dang dam tshig rnams sbyin par bya'o zhes bya ba ni cho ga 'di rab tu bstan par bya ba'i phyir de la 'di zhes bya ba la sogs pa gsungs te /
de la zhes bya ba ni de dag nye bar dgod pa la'o / /
'di zhes bya ba ni de ma thag tu 'og nas 'chad par 'gyur ba thugs la bzhag par mdzad nas 'di ltar gsungs so / /
mchog ni thog ma dang tha ma med pa'o / /
gsang bar gyur pas na gsang bas te dmigs pa med pa'i thugs rje chen po las byung ngo zhes bya ba'i don to / /
mchog kyang yin la gsang ba yang de nyid yin pas na mchog tu gsang ba'o / /
de nyid kyi phyir dam pa ste phul du byung ba'o / /
de gang yin zhe na /
dpal dam tshig gsum ni sbyin pa zhes bya ba la lha mo bzhi phreng gi dbus na bzhugs pa'i dpal rdo rje sems dpa'i sku gsung thugs kyi gsang ba ni dpal dam tshig gsum ste /
de sbyin pa ni thog mtha' med pa zhes bya ba la sogs pa bshad pa'i tshig gis slob ma'i rgyud la gtad pa'o / /
thog ma ni dang po skye ba'o / /
tha ma ni bar mchod pa'i 'jig pa'o / /
thog ma dang tha ma de dag gang la med pa de ni thog ma dang tha ma med pa'o / /
de gang yin zhe na /
sems dpa' zhes bya ba la de bzhin nyid dang ro gcig pa'i sems dang sems las byung ba rnams ni sems dpa' ste /
gzung ba dang 'dzin pa'i rnam par rtog pas mi bskyod pa'i phyir ro / /
de nyid bstan par bya ba'i phyir rdo rje sems dpa' zhes bya ba la sogs pa gsungs te /
rdo rje ni de bzhin nyid do / /
de bzhin nyid dang ro gcig pa'i sems dang sems las byung ba rnams ni sems dpa'o / /
rdo rje la sems dpas na rdo rje sems dpa'o / /
de nyid dmigs pa med pa'i thugs rje'i rang bzhin nyid kyi sems can gyi don chen po la chags pas na dga' ba chen po'o / /
ji skad du /
rtag tu dri med thugs rje'i shugs las byung / /
smon lam grub pa mi 'gag chos nyid can / /
'gro ba'i don ni yang dag sgrub byed mchog /
thugs rje'i bdag nyid rtag tu rnam par mdzes / /
zhes bya ba 'byung ngo / /
'dis ni bcom ldan 'das gzhan gyi don gyi thabs kyi rang bzhin can du bstan to / /
dga' ba chen po'i don nyid bstan pa'i phyir kun du bzang po zhes bya ba gsungs te /
kun nas bzang po'i dge ba gang las byung ba de ni kun du bzang po'o / /
thams cad kyi bdag nyid yin pas na kun bdag nyid do / /
rigs lnga'i lha rnams kyi rang bzhin gyis 'od gsal ba'i sems dang sems las byung ba'i rang bzhin nyid yin pa'i phyir ro / /
dpal rdo rje sems dpa' phyag rgya chen po dang /
bcom ldan 'das ma dpal rdo rje sems dpa'i rig pa'i lha mo ni rdo rje bsnyems ma ste /
de'i bdag po ni chos kyi dbyings kyi rang bzhin can gyi dpal rdo rje sems dpa'o / /
bdag ces bya ba ni bdag po'o / /
'di ltar 'chad par 'gyur te /
chos kyi dbyings kyi rang bzhin gyi rdo rje sems dpa' ni phyag rgya chen po bskyed pa'i rgyu nyid yin pas bdag po zhes bya'o / /
mchod dang po'i skyes bu bcom ldan 'das zhes bya ba la /
rgyu la 'bras bu nye bar btags pa byas nas chos kyi dbyings nyid mchog dang po'i skyes bu bcom ldan 'das rdo rje 'chang chen po nyid du bstan to / /
rdo rje zhes bya ba la dang po'i rdo rje brjod do zhes bya ba dang sbyar ro / /
gang gis brjod par bya zhe na /
mchog gi de kho na nyid kyis zhes bya ba la gang zhig thog mtha' med pa zhes bya ba nas brtsams te /
ji srid mchog dang po'i skyes bu bcom ldan 'das so zhes bya ba'i bar gyis bstan pa 'di ni mchog gi de kho na nyid de /
des slob ma rnams la rdo rje sbyin par bya'o / /
ci byas nas she na /
gsang ba lnga'i de kho na nyid bshad nas zhes bya ba la rdo rje sems dpa' dang /
'dod chags rdo rje ma dang /
rdo rje kI li kI la dang /
rdo rje dran ma dang /
rdo rje 'dod pa'i dbang phyug ma'i rang bzhin can gyi gsang ba lnga'i de kho na nyid chen po 'di 'og nas 'chad par 'gyur ba'i tshig gis slob ma rnams la yang dag par bstan la /
de nas mchog gi de kho na nyid kyis rdo rje sbyin par bya'o / /
de ltar mchog gi de kho na nyid kyis rdo rje byin nas /
chos kyi dril bu slob ma rnams dkrol du gzhug go zhes bya ba'i cho ga 'di rab tu bstan par bya ba'i phyir /
'di de zhes bya ba la sogs pa gsungs te /
'das ma thag tu bshad pa'i thog ma dang tha ma med pa gang yin pa de ni 'di ste mchog dang po'i skyes bu bcom ldan 'das so / /
mchog gi thog ma dang tha ma med pa'o / /
srid pa'i bdag po zhes bya ba ni khams gsum ma lus pa'i chos kyi rgyal srid thob pa'i phyir ro / /
thams cad kyi mchog kyang yin la dbang phyug dam pa yang de nyid yin pas na thams cad kyi mchog gi dbang phyug dam pa'o / /
nyan thos pa dang rang sangs rgyas dang byang chub sems dpa' thams cad las phul du byung bas na /
thams cad las phul du byung ba thams cad kyi mchog go / /
khams gsum pa ma lus pa'i bdag po nyid thob pas dbang phyug dam pa'o / /
des ci mdzad ce na /
mchog chos la bka' stsol ba yin no zhes bya ba la mchog kyang yin la chos kyang de nyid yin pas na mchog chos zhes te rigs lnga'i sku gsung thugs kyi rdo rje rnams so / /
de phyogs bcu kun du gdul bya rnams la bka' stsal pa ni rtog par mdzad pa'o / /
de yang thog ma med pa chos kyi dbyings so / /
des mchog gi chos ji ltar bka' stsal pa yin zhe na /
de bzhin gshegs pa zhes bya ba la /
gang gi phyir de ni ji ltar rigs thams cad kyi sku gsung thugs kyi rdo rje thams cad dang /
chos kyi dbyings kyi bdag po nyid du zhugs pa de bzhin du mkhyen cing gzhan dag la yang de bzhin du ston par mdzad pa'i phyir ro / /
phyin ci log gi chos ci'i phyir gsung ba ma yin zhe na /
rang bzhin dag pa zhes bya ba la chos kyi ser sna la sogs pa'i bag chags dang bcas pa'i nyon mongs pa dang bral bas na rang bzhin gyis dag pa'o / /
ni'i sgra ni gang gi phyir gyi don to / /
srid pa ni /
ngo bo nyid kyis srid bral byas / /
zhes bya ba la 'dod pa dang gzugs dang gzugs med pa'i srid pa ni srid pa rnams so / /
de dag gi ngo bo nyid rnams ni yang dag pa ma yin pa'i kun du rtog pa'i rang bzhin can gyi sems dang sems las byung bas te /
de dag dang bral ba'o / /
de ltar 'chad par 'gyur te /
gang gi phyir mchog dang po'i skyes bu bcom ldan 'das de rang bzhin gyis dag pa dang /
srid pa'i rang bzhin rnams dang bral ba de'i phyir mchog gi chos bka' stsal pa yin no / /
skyon zad pa ni brdzun gyi tshig brjod pa'i rgyu med pa'i phyir ro / /
mchog dang po'i skyes bu bcom ldan 'das yon tan de lta bu dang ldan pa gang gis srid pa mchog mdzad pa yin zhe na /
rang bzhin dag pa'i sems dpa' mchog / /
srid pa mchog ni mdzad pa yin / /
zhes bya ba la don dam par yang dag pa ma yin pa'i kun du rtog pa dang bral ba'i phyir rang bzhin gyis dag pa'i sems dpa' mchog ni byang chub sems dpa' rnams so / /
sems dpa' mchog de dag gis srid pa mchog tu zad pa yin zhes bya'o / /
srid pa ni mchog dang po'i skyes bu mi gnas pa'i mya ngan las 'das pa'i rang bzhin du mdzad pa ni rtogs par mdzad pa yin te /
dngos po la mngon par zhen pa'i nyan thos dang rang sangs rgyas rnams kyis ni ma yin no / /
mchog tu gsang ba'i chos nyid 'bebs pa zhes bya ba gang yin zhe na dril bu ste /
sgra'i rjes su 'gro ba'i shes rab ston par byed pa'i rdo rje dril bu'o / /
ji skad du /
rdo rje des rtogs shes rab ni / /
dril bu dbyangs kyi rjes 'gror bshad / /
bdag gzhan don ni rab bsgrub pa'i / /
sangs rgyas mchog nyid 'di yin no / /
zhes gsungs so / /
de dus gang gi tshe dkrol bar bya zhe na /
de bzhin gshegs pa thams cad ces bya ba la sogs pa rigs lnga'i lha rnams ni de bzhin gshegs pa thams cad de /
de rnams la me tog la sogs pa dang /
rdo rje mtshon cha ma la sogs pa phyag rgya bcu gnyis kyis mchod pa rnams kyis yang dag par mchod pa'am /
rjes su rnal 'byor gyi sbyor bas rang gi lus la ye shes sems dpa' bcug la dam tshig gi phyag rgyas rab tu bsgrubs te /
ji skad bshad pa'i dbyangs kyi rjes su 'gro ba'i shes rab kyi mtshan nyid can gyi chos kyi dril bu dkrol bar bya ste /
slob ma rnams la bstan par bya'o / /
de ltar chos kyi dril bu dkrol bas ci byed ce na /
chos thams cad kyi de kho na nyid sad pa'i 'bebs pa rnams kyis dril bu des rnal 'byor pa'i sgrib pa thams cad rnam par dag par byed pa yin no / /
chos kyang yin la thams cad kyang yin pas na chos thams cad de /
rigs thams cad kyi sku gsung thugs kyi rdo rje rnams so / /
de dag gi de kho na nyid ni gsang ba lnga'i de kho na nyid chen po ste /
de thog ma med pa la zhes bya ba la sogs pa 'og nas gsungs pa yin no / /
gdul bya'i skye bo'i rgyud la de bzhin nyid du phul du byung bas rab tu sad pa ni gdul bya rnams kyi de'i rang bzhin mngon du byed pa'i phyir 'bebs pa ni ye shes bskyed pa'o / /
byed par 'gyur ba'i 'bebs pa rnams kyi de kho na nyid rtogs pa'i gegs byed pa'i sgrib pa thams cad rnam par dag pa ni dril bu de'i sgrub pa po'i sgrib pa spong bar byed pa yin no / /
'di yang ji ltar 'gyur zhe na /
thams cad ces bya ba la sogs pa gang gi phyir de dpal rdo rje sems dpa' la sogs pa'i sku gsung thugs kyi rang bzhin can gyi rdo rje thams cad rnal 'byor pa'i rgyud la 'bebs par byed pa'i phyir de nyid du rdo rje thams cad rab tu sgrub par byed pa'o / /
dbang du byed pa ni rang la rag las par byed pa'o / /
rab tu dang bar byed pa ni rdo rje thams cad kyi spyod yul de rnal 'byor pa'i sems dang bar byed pa de nyid yin no zhes bya ba ni sgra ni nges pa la de ltar nges par bskyed nas sgrub pa po grub par 'gyur ro / /
de ltar chos kyi dril bu dkrol ba bstan nas /
dam tshig gi phyag rgya chen po byin gyis brlab pa bstan par bya ba'i phyir zhes bya ba'i cho ga 'di rab tu bstan par bya ba'i phyir de nas zhes bya ba la sogs pa gsungs te /
chos kyi dril bu gcig ces bya ba bstan nas /
de'i rjes thogs nyid du srid pa rnam par dag pa mi gnas pa'i mya ngan las 'das pa'i mchog gi thabs zhes bya ba ni mchog kyang yin la thabs kyang de nyid yin pas na mchog gi thabs so / /
de ji lta bu zhe na /
rtog pa thams cad ces bya ba ni dpal rdo rje sems dpa' la sogs pa thams cad kyi gsang ba chen po'i dam tshig ni /
gsang ba chen po yang yin la dam tshig kyang yin pas na gsang ba chen po'i dam tshig go / /
rtog pa thams cad kyi gsang ba'i dam tshig ni rtog pa thams cad kyi gsang ba chen po'i dam tshig ste /
dpal rdo rje sems dpa' la sogs pa'i sku'i gsang ba'i rang bzhin can no / /
de nyid rtag tu rnal 'byor gyi bsgom pas bar mchod par bsten par bya ste /
shin tu mnyam par bzhag pa dang mnyam par ma bzhag pa'i rnal 'byor dag gis mngon du bya'o zhes bya ba slob tu gzhug go / /
'di la 'di zhes bya ba ni snga ma bzhin no / /
khyod la zhes bya ba ni khyod kyi dam tshig go zhes bya ba'i tha tshig go / /
de gang yin zhe na /
srid pa zhes bya ba la sogs pa 'byung bas na srid pas te mi gnas pa'i mya ngan las 'das pa'i mtshan nyid can gyi sku'i gsang ba'i rang bzhin no / /
shin tu myur ba ni myur ba kho nar dpal rdo rje sems dpa' la sogs pa'i bde ba'i rgyu yin pas na shin tu myur bar bde ba'o / /
ni'i sgra ni nges par gzung ba ste myur ba kho nar bde ba'o / /
sdug bsngal chen po dag par bya ba'i phyir zhes bya ba la sogs pa la gong nas gong du rnam pa bcu'i sdug bsngal thog ma med pa'i 'jig rten las byung ba gang yin pa de sgrub pa po'i rgyud la spong ba'i phyir rnam par dag pa'o / /
gang gi phyir shin tu bde ba dam pa ni gnyis su med pa'i ye shes kyi thabs ni rgyu'o / /
de yang dam tshig 'di zhes bya ba ni mi gnas pa'i mya ngan las 'das pa'i rang bzhin can gyi srid pa 'di yin te /
de yi phyir 'di rtag tu gzung / /
zhes bya ba ni rtag tu rnal 'byor gyi bar mchod pa nyid du sgoms shig pa'o / /
de ji ltar zhe na /
'dod pa'i longs spyod thams cad ni / /
zhes bya ba la sogs pa la 'dod pa'i longs spyod kyang yin la thams cad kyang de nyid yin pas na 'dod pa thams cad la longs spyod pa ste /
'dod chags rdo rje ma la sogs pa'i mchod pa'i lha mo bcu gnyis dang /
dpal rdo rje sems dpa' sgrub pa dang rjes su mthun pa'i rgyan dang /
dbyibs dang /
me tog dang /
spos dang /
dri la sogs pa'o / /
de la 'dod pa ni rdo rje sems dpa' ste /
mngon par 'dod par bya bas na 'dod pa'o / /
ji skad du /
sems dpa' 'dod pa bcom ldan 'das / /
zhes gsungs so / /
gzhan yang /
khams gsum pa ni ma lus pa / /
thams cad de yi longs spyod yin / /
zhes gsungs so / /
ci'i 'dod pa ni brten bzhin du / /
zhes bya ba la /
de la dpal rdo rje sems dpa'i rgyan rnams kyis bdag nyid brgyan cing /
rnal 'byor dang rjes su mthun pa'i gos la sogs pa la longs spyod pa dang /
rang gi lha mo'i tshogs la yang shin tu rnal 'byor gyi bsgom pas rol cing bsten pa'o / /
de yang ji ltar bsten par bya zhe na /
ci 'dod pa zhes bya ba la 'dod pa ma lus pa'i longs spyod thams cad bsten pa'am /
phyogs gcig gi nus pa dang rjes su mthun par byed par gyur pa de rnams kyis mchod par bya'o zhes bya ba dang sbyar ro / /
rnal 'byor gang gis de rnams la bsten pas /
rang gi lha yi sbyor ba yis / /
zhes bya ba la rang gi lha'i sbyor ba ni rnal 'byor chen po'am /
rnal 'byor gcig gis byas nas de'i rjes la rang gi bdag nyid dam gzhan rnams sangs rgyas dang byang chub sems dpa' dang slob ma'i tshogs de dag gis mchod par bya'o / /
'di ltar 'chad par 'gyur te /
rang gi lha'i rnal 'byor gyis ye shes sems dpa' gcig pu rang gi lus la gzhug pa'am /
rnal 'byor chen po byas la rang gi rigs kyi dkyil 'khor pa thams cad spyan drangs nas cho ga thams cad rjes su spyad la /
mchod pa thams cad kyis yang dag par mchod de phyag byas nas rang gi lha mo'i tshogs thams cad dang /
bdag nyid gzugs brnyan dang mnyam par bsams la de dang rang lhan cig tu yang dag par sbyor bar bsgom zhing bdag nyid dang de bzhin gshegs pa la sogs pa rnams so sor rtog pa'i mchod pas mchod par bya'o / /
dam tshig gang gis rang dang gzhan gyi mchod pa bdag gi bya ba'i dam tshig de gang yin zhe na /
de bzhin gshegs pa thams cad ces bya ba la sogs pa la de bzhin gshegs pa yang yin la thams cad kyang de nyid yin pas na de bzhin gshegs pa thams cad de /
'jig rten gyi khams thams cad kyi rdul phra rab dang mnyam pa'i rnam par snang mdzad la sogs pa rnams so / /
de rnams kyi thog ma dang tha ma med pa'i shes rab kyi pha rol tu phyin pa'i thabs kyi ye shes byang chub sems dpa'i lam 'bras bu dang bcas pa'i ngo bo nyid ni mchog tu gsang ba bla na med pa'i theg pa chen po'o / /
mchog tu gsang ba yang yin la bla na med pa'i theg pa chen po yang de nyid yin pas na /
mchog tu gsang ba bla na med pa'i theg pa chen po'o / /
de las kyang phul du byung bas na theg pa chen po'i yang chen pos te /
de gang gi phyir theg pa chen po des bskal ba grangs med pa gsum gyis sangs rgyas nyid thob po zhes bcom ldan 'das kyis gsungs so / /
rdo rje theg pa 'dis ni skye ba 'di nyid la'o zhes bya ba gsungs pa yin no / /
de la yang rigs lnga'i de bzhin ni rdo rje ste /
de ston par byed pa'i rtse lnga pa ni 'dir rdo rje yin no / /
de las byung ba'i rnam par snang mdzad la sogs pa'i theg pa'o / /
de nyid nam mkha'i khams thams cad du rtag tu bzhugs pa'i sku gsung thugs kyi rang bzhin dang /
de bzhin nyid kyi ngo bo nyid thams cad du 'gro bas na dam tshig chen po'o / /
de'i rnal 'byor ni rgyu mthun pa'i 'bras bus te /
rdo rje dang dril bu 'dzin pa'i bcom ldan 'das rdo rje sems dpa' ji lta ba bzhin du bshad pa'i mtshan nyid dang ldan pa'o / /
dam tshig ni thog ma dang tha ma med pa'i chos kyi dbyings las byung ba'i bcom ldan 'das rdo rje sems dpa'i sku'i gsang ba gzugs brnyan dang mtshungs par so sor snang ba tsam dam tshig yin te /
kun gzhi'i rnam par shes pa'i rang bzhin can gyi 'khor ba'i ngo bo ni ma yin no / /
de ci'i phyir zhe na zhes bya ba la rgyu gang gi phyir chos kyi dbyings las byung ba'i ngo bo kho na dam tshig yin gyi 'khor ba las byung ba ni ma yin no zhe na /
'di ltar zhes bya ba la sogs pa la 'di ltar zhes bya ba'i sgra ni gang gi phyir zhes bya ba'i tha tshig go / /
de'i phyir 'da' bar dka' ba nyid kyi phyir zhes bya ba gsungs so / /
gang gis 'da' bar dka' zhe na /
de bzhin gshegs pa kun gyis kyang / /
zhes bya ba la de bzhin gshegs pa yang yin la kun kyang de nyid yin pas na de bzhin gshegs pa kun te /
'jig rten gyi khams thams cad kyi rdul phra rab dang mnyam pa'i rnam par snang mdzad la sogs pa'o / /
de dag gis kyang bcom ldan 'das rdo rje sems dpa'i thog ma dang tha ma med pa chos kyi dbyings las byung ba'i sku'i gsang ba'i phyag rgya ni 'da' bar dka' ba yin no / /
kyang gi sgras ni rdo rje rgyal po la sogs pa'i rnal 'byor gyi dbang phyug thams cad gzung ngo / /
'dis ni don 'di 'chad par 'gyur te /
gang gi phyir chos kyi dbyings las byung ba'i rdo rje sems dpa' ni de bzhin gshegs pa thams cad kyis kyang 'da' bar dka' ba de'i phyir dam tshig ces bya ba yin no / /
ci'i phyir de bzhin gshegs pa rnams kyis kyang de 'da' bar dka' ba yin zhe na /
phyag rgya zhes bya ba la sogs pa la ni'i sgra ni ci'i phyir gyi don du'o / /
gang gi phyir yid kyis gzugs bstan pa nyid kyi phyir phyag rgya kho na dam tshig tu brjod pa de'i phyir /
de bzhin gshegs pa thams cad kyis kyang 'da' bar dka' ba yin no / /
de la rang gi phyag rgya chen por bskyed pas dngos po thams cad la rgyas 'debs pa ni rdo rje sems dpa' nyid du mdzad pa'i phyir phyag rgya ste /
dpal rdo rje sems dpa'i sku'i gsang ba'i rang bzhin gyi phyag rgya chen po'o / /
de ltar gzhan du yang shes par bya'o / /
dam tshig ni bshad zin to / /
de nyid rab tu brjod pa mthar thug pa'i don bcom ldan 'das rdo rje sems dpas gsungs pa yin no / /
yid ces bya ba ni dmigs pa med pa'i thugs rje chen po'i mtshan nyid can gyi thog ma dang tha ma med pa'i chos kyi dbyings ni 'dir yid do / /
de'i gzugs ni rdo rje sems dpa'i phyag rgya chen po ste de ni de las byung ngo / /
bstan pa ni sems can dang sems can ma yin pa rnams kyis mi phyed pa nyid de /
yid kyis gzugs bstan pa'i rgyu de nyid kyi phyir ro / /
'dis ni 'di skad 'chad par 'gyur te /
de bzhin gshegs pa thams cad dang rigs rnams dmigs pa med pa'i thugs rje chen po las byung bas te /
de'i phyir rdo rje sems dpa'i phyag rgya chen po'i gzugs kyis 'dul bya sems can rnams 'dul bar mdzad pa'i phyir /
nges pa nyid du de bzhin gshegs pa dang /
rigs thams cad kyis de'i gzugs su gzhug pa yin no / /
de kho na nyid bsgoms pa tsam nyid kyis chos bdag med pa'i ye shes skye ba yin te /
de nyid kyis bag chags dang bcas pa'i nyon mongs pa thams cad kyi bud shing sreg par 'gyur te /
de bas na chos dang dam tshig gi sgom pa don med pa yin no zhes rnam par brtag pa de'i lan gdab par bya ba'i phyir de la 'di brjod par bya'o zhes bya ba gsungs so / /
'di ci brjod par bya zhe na /
ji srid 'khor ba'i zhes bya ba la sogs pa gsungs te /
de yang sngar bshad zin to / /
'di ltar 'chad par 'gyur te shes rab kyi pha rol tu phyin pa'i sgom pas ni chos thams cad kyi dngos po'i rang bzhin rtogs par 'gyur ba yin te /
des kyang shin tu yongs su mya ngan las 'das par 'gyur ro zhes bya ba'i skyon du 'gyur ba'i phyir gzhan gyi don gyi thabs su 'byung ba dang /
mi gnas pa'i mya ngan las 'das pa sgrub par byed pa chos dang dam tshig kyang sgom par byed pa yin no / /
byang chub sems dpa' shes rab kyis 'ching ba yin te /
yongs su mya ngan las 'das pa'i mthar thug pa nyid kyi phyir ro / /
'khor bar yongs su mthar thug pa nyid kyi phyir thabs kyis kyang 'ching ba yin te /
byang chub sems dpa' ni 'khor ba la gnas par mi bya /
mya ngan las 'das pa la yang gnas par mi bya'o zhes bya bas shes rab dang thabs zung du 'jug par byed de /
lam bsgom par bya'o zhes bya ba dang /
'phags pa 'jig rten las 'das pa'i rdo rje las kyang /
kye 'phags pa dag stong pa nyid gcig pu'i ting nge 'dzin gyis ni nyan thos dang rang sangs rgyas kyi yongs su mya ngan las 'da' bsgrub par byed cing sdug bsngal mi zad pa skyed par byed la /
sangs rgyas 'byung ba rnyed par dka' bar byed pa yin te /
de bas na shes rab dang thabs zung du 'jug par byed pa'i lam yin no zhes bya ba'i chos de bzhin gshegs pas gsungs pa yin no / /
de ma rtogs pa'i sems can de rnams kyi chos bstan pa 'di thos nas mi bzad pa'i sdug bsngal de las grol bar 'gyur ba yin no / /
dam tshig 'dis ni mchog bsgrub cing / /
zhes bya ba la gzugs brnyan dang mtshungs pa'i dpal rdo rje sems dpa' bsgom pa'i mtshan nyid can gyi dam tshig 'di ste 'das ma thag tu bshad pas /
mchog ni phul du byung ba dpal rdo rje sems dpa' sgrub pa ni rang la rag las par bya ba'o / /
ni'i sgra ni nges par gzung ba la ste bsgrub par bya ba kho na yin no zhes bya'o / /
ci bde ba ni sdug bsngal dang yid mi bde ba thams cad kyi skabs med pa zhes bya'o / /
de ltar cir 'gyur zhe na /
nyes par spyad pa dang /
sdig pa zhes bya ba la sogs pa la mi rigs par yongs su spyod pa ni nyes par spyod pa ste ngan par spyod pa'o / /
ji skad du shA ri'i bu khyod kyis nyes par spyad do zhes bya ba gsungs so / /
lus la sogs pa'i nyes par spyod pa ni sdig pa ste de dag thams cad kyis gnod par mi 'gyur ro / /
phyag rgya chen po bsgoms pa'i stobs kyis sdig pa thams cad las grol bar 'gyur ro zhes bya ba'i don to / /
byas pa dang byed du bcug pa dang /
rjes su yi rang ba'i sdig pa thams cad grol bar 'gyur ba gcig pur ma zad kyi /
'dod pa chen po grub par 'gyur / /
zhes bya ba la byang chub chen po'i mtshan nyid can gyi dpal rdo rje sems dpa' ni 'dod pa chen po ste /
de yang rnal 'byor pas 'grub par 'gyur ro / /
ji lta bu zhe na /
kun bdag dam tshig dbang phyug ces bya ba ni kun bdag nyid kyang yin la dam tshig dbang phyug kyang yin pas kun bdag dam tshig dbang phyug ste /
thog ma dang tha ma med pa'i chos kyi dbyings kyi rang bzhin dang phyag rgya thams cad bskyed pa'i rgyu'i dbang phyug gtso bo zhes bya ba'i don to / /
thams cad rdo rje 'dzin rgyal po / /
zhes bya ba ni bshad zin to / /
kun mchog dbang phyug dam pa zhes bya ba ni kun mchog kyang yin la dbang phyug dam pa yang de nyid yin pas na kun mchog dbang phyug dam pa ste /
ma lus sgrub pa grub 'gyur te / /
zhes bya ba las kyi tshogs kyi dngos grub kyis te las rgya'i dngos grub kyis grub par 'gyur ro / /
ji ltar zhe na /
bdag gzhan thams cad rgyas btab pas / /
zhes bya ba la 'das ma thag tu bshad pa'i dam tshig des rang gi rgyud la rgyas btab pa dang /
de bzhin gshegs pa la sogs pa gzhan rnams la rgyas btab pas las kyi tshogs kyi dngos grub rnams kyis bcom ldan 'das sgrub pa po la myur du 'grub par 'gyur ro / /
yang na bsgrub bya kun la yang / /
zhes bya ba la yid bzhin gyi nor bu dang /
bum pa bzang po dang /
ral gri dang tri shU la dang 'khor lo dang rdo rje dang /
pad+ma dang /
bsgrub bya la sogs pa'i bsgrub bya rnams la ji lta ba bzhin du bshad pa'i bcom ldan 'das bsams na bsgrub bya de rnams 'grub par 'gyur ro / /
rgyu gang gis de rnams 'grub par 'gyur zhe na /
don yod ces bya ba la sogs pa la gang gi phyir de don yod cing mchog ste thog ma dang tha ma med pa'o / /
grub pa zhes bya ba ni mngon par 'dod pa'i 'bras bu rdzogs bar mdzad pa'i phyir rdzogs pa'o / /
rnal 'byor thams cad rjes su sgrub / /
ces bya ba ni rnal 'byor dang rjes su rnal 'byor dang /
shin tu rnal 'byor rdzogs par mdzad pa'o / /
dpal ldan zhes bya ba ni brtan pa dang g.yo ba'i dngos po thams cad kyi rang bzhin can gyi dpal rdo rje sems dpa'i phun sum tshogs pa dang ldan pa'o / /
sdug bsngal kun 'phrog ces bya ba ni 'ching ba la sogs pa'i sdug bsngal thams cad 'phrog par mdzad pa'o / /
dam tshig 'da' bar dka' ba'o / /
zhes bya ba ni ji lta ba bzhin du bshad pa'i mtshan nyid can gyi dam tshig dngos grub thams cad rdzogs par byed pa la 'da' bar dka' ba yin no / /
rdo rje la sogs thob pa 'dzin / /
zhes bya ba ji lta ba bzhin du bshad pa'i dam tshig gsum gyi rdo rje la sogs pa thob pa gang yin pa de nyid 'dzin pa ste /
rdo rje la sogs pa thob pa 'dzin pa de nyid las phyag rgya chen po'i dngos grub thams cad las byung ba'i bde ba rnams rdo rje slob mas dkyil 'khor du nyams su myong ba yin no / /
ni'i sgras ni nges par gzung ba la brtan pa la sogs pa thob cing gzung ba kho na zhes bya ba'o / /
kun du 'bebs pa zhes bya ba ni kun nas 'bebs pa ni kun nas 'bebs pa ste /
rdo rje sems dpa' la sogs pa'i sku gsung thugs kyi rdo rje rnams rdo rje slob ma'i rgyud la 'jug pa'o / /
kun nas 'bebs pa'i rgyud de nyid las dngos grub thams cad kyi bde ba rnams dkyil 'khor du nyams su myong ba ni myong ba yin no / /
ni'i sgra ni gang gi phyir gyi don te /
gang gi phyir rdo rje slob ma rnams kun du 'bebs pas dngos grub thams cad kyi bde ba rnams dkyil 'khor du nyams su myong ba de'i phyir /
gzengs bstod pas de bzhin gshegs pa thams cad la lung bstan par bya'o zhes bya ba dang sbyar ro / /
kyang gi sgra ni bsdu ba ste /
dam tshig gsum sbyin par bya ba dang /
gzengs bstod pa dang lung bstan par bya'o / /
de yang ji ltar bya zhe na /
kun zhes bya ba la sogs pa la rin chen 'byung ldan gyi nga rgyal gyis de bzhin gshegs pa rin chen 'byung ldan gyi las kyi phyag rgya bcings la /
rdo rje ming gi ming dbang bskur ba rnams kyis de bzhin gshegs pa rnams la lung bstan par bya'o / /
ni'i sgra ni nges par bzung ba la bya ste /
rdo rje slob ma de rnams de bzhin gshegs pa kho nar lung bstan par bya ste /
de bzhin gshegs pa ma yin par ni ma yin no zhes bya ba'o / /
de la 'di zhes bya ba la sogs pa ni go sla'o / /
mchog tu gsang ba'i cho ga ni dkyil 'khor te /
der slob ma gang la slob dpon gyis gzengs bstod pas lung bstan par byas na /
de la rdo rje sems dpa' la sogs pa rnams kyis lung ston par mdzad do zhes bya ba dang sbyar ro / /
rdo rje sems dpa' thog ma gang la yod pa de ni rdo rje sems dpa' la sogs pa'o / /
de dag kyang gang yin zhe na /
de bzhin gshegs pa thams cad ces bya ba ni rnam par snang mdzad la sogs pa'o / /
rdo rje 'chang dang bcas pa zhes bya ba la sogs pa la de dang lhan cig pas na rdo rje 'chang dang bcas pa'o / /
byang chub sems dpa' chen po'i 'khor gyi dkyil 'khor dang bcas pa'i zhes bya ba ni 'phags pa byams pa dang lhan cig tu bzhugs pas na byang chub sems dpa'i 'khor gyi dkyil 'khor dang bcas pa'o / /
de bzhin gshegs pa thams cad kyi rang gi dam tshig ni rigs lnga'i dkyil 'khor rnams te /
de dag gi slob dpon rnams ni de bzhin gshegs pa thams cad kyi rang gi dam tshig gi slob dpon rnams so / /
rdo rje sems dpa' la sogs pa'i de bzhin gshegs pa de rnams ji lta ba bzhin du bshad pa /
rigs thams cad kyi dkyil 'khor byed pa'o zhes bya ba'i don to / /
mnyam par zhes bya ba ni dus gcig tu'o / /
de nyid bshad par bya ba'i phyir mgrin gcig tu zhes bya ba gsungs pa yin no / /
ji skad bshad pa'i rdo rje sems dpa' la sogs pa'i de bzhin gshegs pa thams cad kyis gcig pa nyid du bla na med pa yang dag par rdzogs pa'i byang chub tu lung ston par mdzad do zhes bya ba dad par bya ba'o zhes bya ba dang sbyar ro / /
gang gi stobs kyis she na ji lta ba bzhin du bshad pa'i gzengs bstod pa dang phyag rgya chen po'i stobs kyis so / /
mchog tu gsang ba dam pa'i dngos grub kyis byin gyis brlabs so zhes bya ba la /
mchog tu gsang ba ni ji lta ba bzhin du bshad pa'i dkyil 'khor 'di lta ste /
der dpal rdo rje sems dpa' la sogs pa'i sku gsung thugs slob ma'i rgyud la rdzogs pa gang yin pa de ni dngos grub dam pa ste /
gzengs bstod pa'i phyag rgya chen po de nyid kyis 'di byin gyis brlabs pa yin te /
byin gyis brlabs pa de'i stobs kyis zhes bya ba dang sbyar ro / /
oM 'di ni ngas khyod lung bstan yin / /
zhes bya ba la sogs pa'i sngags 'di nyid kyis dad par bya ba ni rdo rje slob ma thams cad kyis rtogs par bya ba yin no / /
de nas zhes bya ba la 'das ma thag tu gang dag dpal rdo rje sems dpa' la sogs pa'i cho gas ji lta ba bzhin du bzhugs pa de rnams la /
de bzhin gshegs pa thams cad 'dus pa ste de 'jug pa la sogs pa'i thog mar gang yod pa de ni de bzhin gshegs pa thams cad kyi 'dus pa la sogs pa ste /
de yang dbugs dbyung ba ni gdul bya rnams la gang gis dga' ba skyed par byed pas na dbugs dbyung ba ste /
de nyid slob ma rnams la slob dpon gyis gsal bar bstan par bya'o zhes bya'o / /
rang gi dam tshig ni yi ge hUM ste /
des rjes su chags pa ni dkyil 'khor la mngon du phyogs par byas pa'o / /
de nyid kyi dkyil 'khor gyi phyogs bzhir dgug pa ni drangs pa'o / /
de nyid kyi stobs kyis gsang ba'i dkyil 'khor 'dir de rnams sgo bzhi nas 'jug pa'o / /
dbang du byas pa ni de nyid kyi stobs kyis slob dpon gyis rang la rag las par byas pa'o / /
sgrub pa ni dam tshig gi phyag rgya la sogs pas sgrub pa'o / /
rjes su sgrub pa ni glu dang rol mo'i cho gas so / /
rdo rje dbyings thams cad ni dpal rdo rje sems dpa' la sogs pa'i sku gsung thugs kyi rdo rje rnams so / /
de rnams kyi bstan pa nyid ni mi phyed pas te /
phyed par bya ba dang phyed par byed pa'i ngo bo nyid med pa des dpal gsang ba'i dkyil 'khor 'dir bstan par gyur pa ste /
de bzhin gshegs pa thams cad kyi sku gsung thugs kyi rdo rje'i rang bzhin rnams kyis 'dir mi phyed par 'gyur ba yin no / /
chos kyi dbyings thams cad ces bya ba la /
chos kyi dbyings kyang yin la thams cad kyang de nyid yin pas na chos kyi dbyings thams cad de de nyid do / /
de kun du ste phyogs bcur kun du 'gro zhing bzhugs pa'o / /
de'i dngos po ni kun du bzhugs pa nyid de /
de gsang ba'i dkyil 'khor 'dir mtha' yas pa'i sku gsung thugs kyi rdo rje rnams kyis kun nas bzhugs pa ni khyab pa yin no / /
'dis ni 'di ltar 'chad par 'gyur te /
chos bdag med pa'i ye shes dang /
de'i 'bras bu de bzhin gshegs pa thams cad kyi sku gsung thugs kyi rdo rje'i rang bzhin can gang yin pa des ni thams cad du khyab pa yin pas mtha' yas pa'i rgyud las byung ba'i phyir mtha' yas par gyur pa yin no zhes bya ba'o / /
de ltar 'jig rten las 'das pa la rab tu grags pa'i chos kyi dbyings kun du bzhugs pa nyid kyis de bzhin gshegs pa rnams kyi tshad med pa nyid bstan nas /
da ni 'jig rten las rab tu grags pa'i mtha' yas pa nyid bstan par bya ba'i phyir nam mkha'i khams thams cad ces bya ba la sogs pa gsungs te /
nam mkha'i khams kyang yin la thams cad kyang de yin pas na nam mkha'i khams thams cad de /
'jig rten la rab tu grags pa'o / /
de'i rgya chen po nyid gang yin pa de ni nam mkha'i khams thams cad kyi rgya chen po nyid de phyogs bcu nam mkha'i mtha' yas pa'i dngos po nyid do / /
rgya chen po de nyid kyis gsang ba'i dkyil 'khor 'dir dpag tu med pa'i sku gsung thugs kyi rdo rje rnams kyis bzhugs shing /
rab tu bzhugs pa ni shin tu bzhugs pa'o / /
de rnams kyis khyed cag la dbugs dbyung ba mdzad pa yin te /
de la dang par bya'o zhes bya ba dang sbyar ro / /
ci mdzad nas she na de bzhin gshegs pa thams cad ces bya ba la sogs pa la de bzhin gshegs pa thams cad kyi rang gi dam tshig ni bshad zin to / /
de ltar slob dpon ni dkyil 'khor gyi slob dpon de la rag las pa ni de'i dbang du gyur pa ste /
de bzhin gshegs pa thams cad nyid gdul bya rnams la mngon du mdzad nas /
de bzhin gshegs pa thams cad kyi dkyil 'khor gyi slob dpon 'di nyid de bzhin gshegs pa yin no zhes byin gyis brlabs pa ni de bzhin gshegs pa thams cad kyi rang bzhin can gyi dkyil 'khor bstan par mdzad nas /
de bzhin gshegs pa thams cad kyi dkyil 'khor gyi slob dpon ni rang gi dam tshig gi slob dpon dang mgrin gcig tu 'da' bar dka' ba'i slob dpon gyi zhal gyis khyed rnams la dbugs dbyung bar mdzad pa yin te /
khyed kyis dad par bya ba ni the tshom mi bya'o / /
mthong ba zhes bya ba ni rdo rje lcags kyu ma nas rdo rje sems dpa'i bar du kha dog dang dbyibs kyi bdag nyid can gyi rten dang brten pa'i dkyil 'khor blta'o / /
rab tu zhugs pa zhes bya ba ni phyi dang gsang ba'i 'jug pas dpal rdo rje sems dpa'i gsang ba'i dkyil 'khor du zhugs par bya'o / /
de gang yin zhe na /
gsang ba dam pa'i dkyil 'khor ro / /
srog gcod pa la sogs pa'i sdig pa thams cad dang bral bas khyed legs par gnas te /
dus 'di nas bzung nas byang chub snying po thob kyi bar du sdug bsngal gyi rgyu thams cad dang bral zhing bde ba dang yid bde ba thams cad dang rjes su mthun pa'i lha dang mi'i srid pa la yid dga' bas gnas pas legs par gnas pa'o / /
de ci'i phyir zhe na /
khyed rnams slar yang 'chi ba med / /
ces bya ba la sogs pa la dkyil 'khor mthong ba dang de nyid du zhugs pa'i phyir khyed rnams la slar yang shi ba yod pa ma yin no / /
bde chen theg pa 'dir zhugs pas / /
zhes bya ba ni thar pa chen po'i rang bzhin gyi rdo rje theg pa chen po 'di la zhugs pa'i phyir ro / /
de ltar yin pa de'i phyir mi tshugs pa ni theg pa gzhan la 'dod pa'i bsam pas mi mthun pa'i phyir ro / /
mi sod pa zhes bya ba ni de nyid kyis bde ba chen po'i theg pa 'di las ltung bar mi 'gyur ba'o / /
rol bar gyis zhes bya ba ni rdo rje sems dpa' la sogs pa'i dngos grub bsgrub par gyis shig pa'o / /
cis kyang 'jigs pa med pa ni srid pa'i sdug bsngal nyid med pa'i phyir ro / /
de ci'i phyir zhe na /
srid pa'i sdug bsngal ldog pa ni / /
zhes bya ba la sogs pa la mthong ba dang zhugs pa 'dis 'dod pa'i srid pa la sogs pa'i sdug bsngal mtha' med pa 'di khyed rnams la ldog pa med pa'i phyir ro / /
srid pa shin tu grub pa'i phyir / /
zhes bya ba ni mi gnas pa'i mya ngan las 'das pa grub pa'i phyir ro / /
ston pa mchog tu gyur pa yin / /
zhes bya ba ni de bzhin gshegs pa rnams kyi phul du byung ba byed pa yin no / /
shin tu ni phyi ma'i mthar gnas pa'o / /
de gang yin zhe na /
srid pa grub pa zhes bya ba ni mi gnas pa'i mya ngan las 'das pa'i rang bzhin te longs spyod rdzogs pa ni srid pa'i dngos grub rnams so / /
'di ltar 'chad par 'gyur te gsang ba'i dkyil 'khor mthong ba dang zhugs pa dag gis sdig pa thams cad dang bral zhing mi gnas pa'i mya ngan las 'das pa thob pa'i snod du gyur pa 'khor ba'i sdug bsngal thams cad dang bral zhing phyir mi ldog par khyed rnams rdzogs pa yin no zhes bya ba'o / /
'di zhes bya ba ni 'chad par 'gyur ba'i dam tshig dang sdom pa thugs la gnas pa gsungs pa yin no / /
khyed kyis rtag tu de skad cig ma re re la bsrung ba ni yongs su bskyang ba'o / /
grub pa ni rdo rje sems dpa' la sogs pa'i dngos grub stsol bas ni rdzogs pa'o / /
dam tshig dang sdom pa de yang sangs rgyas kun te ji lta ba bzhin du bshad pa rnams kyis mthun pa ni dus gcig tu mgrin gcig gis gsungs te bstan pa yin no / /
bka' ni bka' stsal pa'o / /
mchog tu rtag pa ni nges pa'i don yin gyi drang ba'i don ma yin no / /
'di ltar 'chad par 'gyur te /
byang chub sems ni gtang mi bya / /
zhes bya ba la sogs pa gang zhig de bzhin gshegs pa thams cad kyis mchog tu rtag pa'i bka' gsungs pa de nyid dam tshig dang sdom pa khyed la rtag tu grub pas bsrung bar bya ba yin no / /
byang chub ni rang gi sems ji lta ba bzhin du yongs su shes pa'o / /
de nyid bla na med pa yang dag par rdzogs pa'i byang chub ste /
de'i rang bzhin can dang de thob pa'i rgyu byang chub kyi sems te smon pa byang chub kyi sems dang /
'jug pa byang chub kyi sems so / /
de spang bar mi bya'o / /
phyag rgya rdo rje gang yin pa'o / /
zhes bya ba ni gang zhig stong pa nyid kyi rdo rje rtse lnga pa'i phyag rgyas yongs su brtags nas zla ba'i dkyil 'khor gyi steng du tiSh+Tha badzra zhes bya bas bskyed par bya ba yin no / /
gang zhig bskyed pa tsam gyis ni / /
zhes bya ba la zla ba'i dkyil 'khor gyi steng du yongs su brtags pa tsam gyis phyir mi ldog pa'i bag chags skyed pas dus gsum na bzhugs pa'i de bzhin gshegs pa thams cad dang mnyam pa nyid kyis da ltar byung ba'i sangs rgyas nyid du rnal 'byor pas shes par bya'o / /
'di la the tshom mi bya'o zhes bya ba'i tha tshig go / /
de ltar gyur pa'i byang chub kyi sems de rnal 'byor pas spang bar mi bya'o / /
dam pa rnams kyi chos ni dam pa'i chos te theg pa gsum du bstan pa'i chos so / /
de smad par mi bya ba ni 'di chos ma yin te /
'dis ci zhig bya zhes brjod par mi bya'o / /
nam yang spang bar mi bya'o / /
zhes bya ba ni bdag la 'di dgos pa med pas 'di bdag gis spang bar bya zhes pa'i ngag gam yid kyi rnam grangs gang gis kyang yongs su spang bar mi bya'o / /
theg pa gsum gyi chos yongs su spang bar mi bya'o zhes bya ba ji ltar shes par 'gyur zhe na /
nyan thos kyi theg pa las gsungs pa'am /
rang sangs rgyas kyi theg pa las gsungs pa'am /
theg pa chen po las gsungs pa'i dam pa'i chos sun 'byin na dge ba'i rtsa ba thams cad 'jig par byed cing /
pham par gyur cing mnar med pa la sogs pa yin no zhes 'phags pa nam mkha'i snying po'i mdo las gsungs pa'i phyir ro / /
mi shes pa zhes bya ba ni thos pa'i shes pas ma nges pa'o / /
rmongs pa ni thos pa dang bsam pa dang sgom pa'i rang bzhin gyi shes rab med pas rten cing 'brel bar 'byung ba'i bdag nyid thams cad yongs su ma shes pas theg pa gsum gyi chos la ji ltar bshad pa'i sgrub pa po des smad par mi bya'o / /
rang zhes bya ba la phyi'i dngos po yang rang gi sgras brjod pas de rnam par spyad pa'i phyir bdag nyid ces bya ba gsungs te /
phung po lnga'i rang bzhin gyi bdag nyid lus dang srog la ltos pa med pa nyid kyis bya ba'i rgyud las gsungs pa'i mi zad pa'i dka' thub bco brgyad po dang /
rlung gi yal ga dang lce ba'i zas dang /
rnal 'byor gyi gnyen por gyur pa'i bza' ba la sogs pa'i dka' thub rnams kyis yongs su spangs nas gdung bar mi bya'o / /
'o na bdag nyid ji ltar gzung bar bya zhe na /
ci bde bar bya zhes bya ba la sogs pa la /
dka' thub dang dka' ba spyod pa med pa ni ci bde ba ste /
des bzung ba'i rnal 'byor pa dang rjes su mthun pa'i mal dang gnas dang /
bza' ba dang btung ba la sogs pa rnams kyis bde bar bzung ste yang dag par 'phel bar bya'o / /
'di ni ma byon rdzogs sangs rgyas / /
zhes bya ba la 'di ni bcom ldan 'das rnams kyis bdag nyid de ji lta ba bzhin du bshad pa'i rigs pas phyir mi ldog pa nges pa'i phung po la rnam par gnas pa'i phyir ma byon pa'i yang dag par rdzogs pa'i sangs rgyas yin pas yang dag par 'phel bar bya'o / /
byang chub kyi sems ston par byed pa'i dang po'i rdo rje'i rang bzhin can gyi phyag mtshan ni rdo rje'o / /
dang po'i rdo rjes mtshan pa'i dril bu shes rab ston par byed pa'i sgra rjes su 'gro ba'i phyag mtshan ni dril bu'o / /
dam tshig dang /
chos dang /
las dang phyag rgya chen po ni phyag rgya ste /
phyag rgya la sogs pa gsum po 'di dag spang bar mi bya'o / /
bsams pa tsam gyis 'di dag thams cad 'grub pa yin te /
phyag rgya la sogs pa 'di dag gis ci zhig bya zhes bya ba 'di yongs su spangs na pham par 'gyur ro zhes gsungs pa'i phyir ro / /
gang gis rnal 'byor pa dkyil 'khor du 'jug par byed pa'i slob dpon de la khyod tshul khrims 'chal ba dang brtson 'grus zhan pa dang rmongs pa yin no zhes smod par mi bya'o / /
de ci'i phyir zhe na /
de ni sangs rgyas kun dang mnyam / /
zhes bya ba la de bzhin gshegs pa thams cad kyi yon tan skyed pa'i rgyu nyid kyi phyir sgrub pa pos ji ltar de bzhin gshegs pa thams cad mnyes par bya ba de bzhin du rang gi dam tshig gi slob dpon yang mnyes par bya ba yin no / /
de ci'i phyir zhe na /
sangs rgyas nyid kyang bcom ldan la / /
tshe 'di nyid la ster bar byed / /
ces bya bas de ni sangs rgyas thams cad dang mnyam pa yin no / /
slob dpon la ni gang smod pa / /
zhes bya ba la sogs pa la /
gang gis slob dpon la brnyas par byed pa / /
des ni rtag tu sdug bsngal 'thob / /
ces bya ba 'dis kyang slob dpon la brnyas pa gang yin pa de la yang mi bya'o / /
bag med pas gal te byas na de'i tshe slob dpon la zhal zas bstabs la gang dang gang yid du 'ong ba de dang de slob dpon la dbul bar bya'o / /
de ltar na rims la sogs pa'i sdug bsngal rnams de la slar yang 'byung bar mi 'gyur ro / /
rtag tu rang gi dam tshig bsrung / /
zhes bya ba ni rang gi lhag pa'i lha'i sku gsung thugs kyi rdo rje ni rang gi dam tshig ste /
de rtag tu rnal 'byor pas rang la rag las par bya ba yin no / /
rtag tu de bzhin gshegs pa mchod / /
ces bya ba ni rdo rje mtshon cha ma la sogs pa dang /
phyi'i me tog la sogs pa rnams kyis nam mkha' khyab par byas pa la tshogs yongs su rdzogs par bya ba'i phyir rdo rje sems dpa' la sogs pa'i de bzhin gshegs pa rnams yang dag par mchod par bya'o / /
tshogs las dngos grub mchog tu 'gyur / /
zhes 'og nas gsungs pa'i phyir ro / /
mnyam pa zhes bya ba ni mtshungs pa'o / /
gang dang mnyam zhe na /
dam tshig lha zhes bya ba ni dam tshig kyang yin la lha yang yin pas na dam tshig lha ste rigs lnga'i gsang ba'i phyag rgya'i rang bzhin no / /
dam tshig gi lha de dag dang mnyam pa'o / /
di ring skye ba ni dkyil 'khor mthong ba dang der 'jug pa'i dus nas brtsams te rang byung sangs rgyas bcom ldan 'das rnams kyi dam tshig gi lha gang yin pa de dag dang lhan cig tu khyed rnams mnyam par 'gyur ba yin no / /
di ring khyed rnams la gsang ba'i dbang bskur bas dbang bskur ba 'dzin pa yin no / /
gang gis she na /
sangs rgyas rdo rje 'dzin bcas pas / /
zhes bya ba ni rdo rje sems dpa' dang /
rdo rje 'chang chen po dang bcas pa sangs rgyas thams cad kyis so / /
'dod pa dang /
gzugs dang /
gzugs med pa'i khams kyi rang bzhin gyi khams gsum pa'i rgyal srid chen po thob pa'i phyir rgyal po'i bdag po ste /
'dod pa'i khams kyi dbang phyug gi rgyal po'i bdag po rnams so / /
brtan pa ni rtag pas te dkyil 'khor 'dir zhugs nas phyir mi ldog pa'i sa bon bskyed pas yang dag par rdzogs pa'i byang chub mngon du byed pa'i phyir ro / /
de bas na /
de ni bdud las rnam rgyal te / /
zhes bya ste bdud las rnam par rgyal zhing gsang ba'i dkyil 'khor gyi grong khyer mchog tu rab tu zhugs pas khyed rnams kyis di ring kho na sangs rgyas nyid thob pa yin no / /
de bzhin gshegs pa thams cad kyi rang gi dpal dam tshig gi gsang ba'i dkyil 'khor ni 'di nyid do / /
de la slob dpon slob ma'i mchog dag ni slob dpon dang slob ma'i mchog ste /
de dag gi dbugs dbyung ba ni 'di yin te /
oM sarba yo ga tsit+taM u pA da yA mi zhes bya ba smon pa byang chub kyi sems skyed pa'i rjes thogs nyid byang chub kyi sems dang lhan cig tu bskyed pa yin no / /
gang dang lhan cig tu zhe na /
byang chub kyi sems bskyed pa'i mtshan nyid can gyi phyir mi ldog pa'i phyag rgya dang lhan cig tu sangs rgyas nyid rtogs par bya ba yin no / /
ni'i sgra ni gang gi phyir gyi don to / /
rtogs par bya ba ni shes par bya ba'o / /
de ji lta bu yin zhe na /
mkhas shing mchog tu rtag pa'o / /
zhes bya ba ni bud+d+ha ni rtogs pa la bya ste thabs dang shes rab kyi rang bzhin can gyi byang chub chen po rtogs pa nyid kyi phyir mkhas pa'o / /
mchog tu rtag pa zhes bya ba ni thog ma dang tha ma med pa'o / /
de'i rgyu gang yin zhe na zhes bya ba la rgyu gang gis bdag cag gi bdag nyid thams cad byang chub tu sems bskyed pa nyid kyis mchog tu rtag pa'i sangs rgyas nyid du rtogs par bgyi zhes bya ba'o / /
de'i phyir khyed rnams kyi phung po lnga'i rang bzhin can gyi bdag nyid thams cad /
oM sarba yo ga tsit+t+waM u pA da yA mi zhes bya ba 'dis de bzhin gshegs pa thams cad kyi byang chub kyi sems bskyed pa tsam gyi mthus bsam pa dang bsgom pa dang bral bar bya ba'i phyir mi ldog par 'gyur ro / /
de'i phyir nges pa'i phung po la gnas pas bla na med pa yang dag par rdzogs pa'i byang chub tu nges pa nyid kyis ma byon pa'i sangs rgyas dus gsum gyi de bzhin gshegs pa dang mnyam pa nyid kyis khyed rnams kyis bdag nyid thams cad 'di ltar byung ba'i de bzhin gshegs pa nyid du rtogs par bya ba yin no / /
ji ltar byang chub chen po'i sems bskyed pa'i mthus dus gsum gyi de bzhin gshegs pa dang mnyam pa nyid kyis da ltar byung ba'i de bzhin gshegs pa nyid du rjes su rtogs par bya ba de bzhin du /
lha mo bzhi phreng gi dbus na bzhugs pa'i dpal rdo rje sems dpa'i bdag nyid bsgrubs pas da ltar byung ba nyid du de bzhin gshegs pa bla na med pa yang dag par rdzogs pa'i byang chub mngon par sangs rgyas nyid du rang gi bdag nyid thams cad khyed rnams kyis rtogs par bya ba yin no / /
de bzhin gshegs pa thams cad kyi mchog tu gsang ba bla na med pa'i theg pa chen po yang theg pa chen po ni bshad zin to / /
de nyid dam tshig chen po ste de las byung ba'i dpal rdo rje sems dpa'i gsang ba'i dkyil 'khor gyi lha tshogs rnal 'byor chen po'i dkyil 'khor gyi rnal 'byor gyi rang bzhin gyi tshul so sor rtog pa'i ngo bos yang dag par mchod la /
rang gi bdag nyid thams cad bde bar gzung zhing 'phel bar bya ste /
bar ma chod par shin tu rnal 'byor ba bsgoms pa'i stobs kyis rgyun gong nas gong du rang gi rgyud la bya ba yin no / /
rang gi dam tshig gi sbyor ba gang gis khyed rnams la sku gsung thugs kyi rdo rje'i rang bzhin can dpal rang gi dam tshig bla na med pa'i dngos grub 'grub par 'gyur te /
dpal rdo rje sems dpa'i gsang ba'i dkyil 'khor las gsungs pa'i lha mo bzhi phreng gi dbus na bzhugs pa'i sku gsung thugs kyi rdo rje rdzogs pa'o / /
de ji lta bu yin zhe na /
mchog tu rtag pa zhes bya ba la thog ma dang tha ma med pa'i 'da' bar dka' ba'i dam tshig gang la lha mo bzhi phreng gi dbus na bzhugs pa'i dpal rdo rje sems dpa'i sku gsung thugs kyi rdo rje'i phyag rgya bsgom pa'i rnal 'byor gyi rang bzhin can gyi dam tshig gang yin pa de nyid 'da' bar dka' ba yin no / /
de mngon du byas na nges pa nyid du de bzhin gshegs pa thams cad kyi dpal rdo rje sems dpa'i sku gsung thugs kyi rdo rje rdzogs pa'i ngo bos sgrub pa po'i rgyud la mngon sum du 'gyur ba yin te /
'khor ba'i yang dag pa ma yin pa'i kun du rtog pa'i ngo bo ni ma yin no / /
de'i phyir na dam tshig 'di 'da' bar dka' ba zhes bya ba'o / /
de ltar 'das ma thag tu bshad pa'i tshul gyis dkyil 'khor mthong ba dang der zhugs pa dang /
byang chub kyi sems bskyed pa dang rang gi lha'i rnal 'byor bsgoms pa rnams kyis nges pa kho nar bla na med pa yang dag par rdzogs pa'i byang chub rtogs par 'gyur ro / /
de'i phyir da ltar gyi zhes bya ba gsungs so / /
ci zhig bya zhe na /
yid ni rab dang rdo rje zhes bya ba la ma dad pa'i dri ma dang bral ba'i sems de bzhin gshegs pa thams cad kyi sku gsung thugs rdo rje'i rang bzhin can lha mo bzhi phreng gi dbus na bzhugs pa'i dpal rdo rje sems dpa'i dngos grub rdzogs par byed pa'i rang gi yid rnam par rtog pa thams cad kyis mi phyed par gyis shig pa'o / /
rang gi dam tshig ni lha mo thams cad kyi tshogs dang bcas pas rdo rje sems dpa'o / /
mi zad bde gsol zhes bya ba ni thog ma dang tha ma med pa'i bde ba gsol ba'o / /
bsten pa ni sgoms shig pa'o / /
'gro ba'i bde ba chung ba ni sems can gyi khams la bde ba chung ba'o / /
deng ni de lta kho nar sangs rgyas thams cad mtshungs pas te sangs rgyas thams cad dang 'dra ba'o / /
sangs rgyas thams cad dang mtshungs pa yang de yin la rtag pa yang de yin pas sangs rgyas thams cad dang mtshungs par rtag pas te /
de dag gi dngos po ni rtag pa nyid do / /
de khyed rnams kyis thob pa yin no / /
de nas zhes bya ba la sogs pa la ro ni phyi'i ro dang sgeg pa la sogs pa'i nyams rnams so / /
bza' ba ni bza' ba dang btung ba la sogs pa'o / /
spyod pa ni rdo rje gar la sogs pa'i rang bzhin can gyi 'dug stangs dang yid las byung ba rnams so / /
glu ni yi ge hUM gi glu la sogs pa'i glu ste /
rdo rje dang dril bu la sogs pa dang bcas pa'o / /
rol mo'i mchod pa ni rol mo'i cha byad bzhi'i mchod pa rdo rje dang dril bu ma gtogs pa rnams so / /
sogs pa'i sgras ni phyag rgya'i mchod pa sna tshogs pa gzung bar bya'o / /
ro dang bza' ba dang spyod pa dang glu dang /
rol mo'i mchod pa la sogs pa ni ro dang bza' ba dang spyod pa dang glu dang rol mo'i mchod pa la sogs pa de rnams kyis mgon po ste dpal rdo rje sems dpa' yang dag par mchod la /
bcom ldan 'das 'khor dang bcas pa la de rnams phul nas rdo rje slob dpon chen po ni /
rdo rje slob dpon gyis rdo rje sems dpa'i nga rgyal la gnas pa'i rang gi bdag nyid dang gzhan te slob ma rnams kyang yang dag par mchod par bya'o / /
myos byed ces bya ba la sogs pa ni go sla'o / /
ci bzhin rjes 'gro bzlas pa bzla / /
zhes bya ba ni dpal rdo rje sems dpa' la sogs pa'i bzlas pa'i don bsgom pa'o / /
rgyu gang gis ro dang bza' ba la sogs pas mchod cing bzlas pa bya ba yin zhe na /
rang gsang cho gas blangs pa yi / /
zhes bya ba la sogs pa la rang gi gsang ba'i cho gas blangs pa'i glu la sogs pa dang /
ji srid 'dod pa'i longs spyod rnams kyis mchod pa byas nas rab tu 'grub par 'gyur ba'i phyir ro / /
da ni rang gi gsang ba'i cho ga'i glu bstan pa yin te /
hUM zhes bya ba ni dpal rdo rje sems dpa'i rigs kyi rnal 'byor pa rnams kyi'o / /
a zhes bya ba ni de bzhin gshegs pa'i rigs kyi rnal 'byor pa rnams kyi'o / /
hi zhes bya ba ni rdo rje'i rigs kyi rnal 'byor pa rnams kyi'o / /
oM zhes bya ba ni pad+ma'i rigs kyi rnal 'byor pa rnams kyi'o / /
ha zhes bya ba ni nor bu'i rigs kyi rnal 'byor pa rnams kyi ste de dag gis de lta bu'i glu bya ba yin no / /
rnal 'byor gang la la bar ta dang /
we sha khi la la mkhas pa'i slob ma'i tshogs sam /
bud med kyi tshogs yod na /
de g.yas pa'i rol mos 'grub par 'gyur ro / /
ci byas nas 'grub par 'gyur zhe na /
rdo rje dril bu mnyam sogs zhes bya ba la mnyam pa ni dus gcig ste /
rdo rje dril bu la sogs pa dang bcas pas rnam par dben pa'i khang bu sum brtsegs su b+har ti'i mtshan nyid dag pas rnam par dben par dag pa'i pi wang la sogs pa'i rang bzhin can gyi rol mo brdung bar bya ste /
byed par gyur pa de rnams kyis yi ge hUM gi glu la sogs pa'i rang bzhin can gyi rol mo brdung bar bya ste /
byed par gyur pa de rnams kyis yi ge hUM gi glu la sogs pa'i rang gi gsang ba'i cho ga'i glu len par byed cing g.yas pa'i rol mos rnal 'byor pa grub par 'gyur ro / /
de yang rang gi gsang ba'i cho ga'i glu rang gi dam tshig grub pas so / /
de ltar glu dang rol mo'i mchod pa'i rang bzhin can gyi rjes su grub pa bstan nas /
da ni rdo rje gar gyi rang bzhin can gyi phyag rgya sna tshogs kyis mchod pa'i ngo bo so sor rjes su sgrub pa bstan par bya ba'i phyir /
rdo rje gar zhes bya ba la sogs pas b+ha ra ta dang /
we sha khi la la mkhas pa'i slob ma'i tshogs dang bcas pa'i rnal 'byor pa gsungs te /
ba dan gsum mchog tshul gyis ni / /
sgeg bcas mtha' ma la sogs dkrol / /
glog 'gyu rtse mo bskor ba yis / /
rdo rje gar zhes de bshad do / /
zhes bya ba 'di rdo rje gar gyi mtshan nyid yin no / /
rdo rje gar gyi mtshan nyid 'dir rang gi lha'i rnal 'byor gyis rdo rje gar rab tu bya zhing rab tu mchod par bya zhes bya ba dang sbyar ro / /
'dzin pa dang bcas gzung ba che / /
zhes bya ba la rang gi lha'i nga rgyal gyis gar byas shing bsam pa dang /
gar gyi nyams dang /
lta ba dang /
smin ma dang /
so dang /
dgod pa dang /
mchu dang lag pa'i rim pa la sogs pa dang ldan pa'o / /
'dzin pa dang bcas pa'i gzung ba chen po gang la yod pa de ni 'dzin pa dang bcas pa'i gzung ba chen po ste /
des yongs su bskor nas rab tu mchod par bya ba yin no / /
ji ltar zhe na /
dkyil 'khor 'dra ba'i gar byas nas / /
zhes bya ba la dkyil 'khor dang 'dra ba'i gar ni man ngag las shes par bya ste /
de byas nas yongs su bskor la /
dkyil 'khor la mngon du phyogs par 'gyur bar byas nas lha thams cad kyi phyag rgya rnams bcing bar bya'o / /
de ltar na rdo rje gar gyi mchod pas dkyil 'khor mchod par 'gyur ro / /
tshogs kyi dkyil 'khor gyi sbyor bas phyag rgya sna tshogs kyi mchod pa gtam rgyud dang /
phyag mtshan dang /
phyag rgya dag gis bya zhing /
mtshan thog thag bsgrub par bya'o / /
lugs ma'am /
brdungs ma la sogs pa'i rang bzhin can gyi dngos po dang bcas pa'i rang rang gi lha'i dkyil 'khor bri bar bya'o zhes bya ba'i cho ga 'di rab tu bstan par bya ba'i phyir /
de nas mchog tu gsang ba'i phyag rgya sna tshogs pa'i mchod pa zhes bya ba gsungs te /
rdo rje sems dpa'i phyag rgya chen po nas brtsams nas /
ji srid lha mo rin chen dril bu ma'i mthar thug pa'i bar gyi rigs thams cad kyi lha mo rnams kyi sna tshogs pa'i ngo bo phyag rgya chen po la sogs pa'i sna tshogs pa'i dbye bas phye bar gyur pa'i phyag rgya'i mchod pa ni phyag rgya sna tshogs kyi mchod pa'o / /
rdo rje sems dpa' la sogs lha / /
zhes bya ba la sogs pas 'di nyid rnam par 'grel pa yin te /
rdo rje sems dpa' rigs lnga'i rang bzhin can gyi lha rnams kyi thog ma gang la yod pa de ni rdo rje sems dpa' la sogs pa'i lha rnams te /
rdo rje sems dpa'i phyag rgya chen po nas brtsams te /
ji srid lha mo rin chen dril bu ma'i phyag rgya chen po'i bar ro / /
de rnams kyi rtogs pa yang yin la thams cad kyang de nyid yin pas na rtogs pa thams cad de /
phyag rgya chen po dang /
dam tshig dang /
chos dang las kyi phyag rgya rnams so / /
de dag gi rnam par 'phrul pa ni gzugs thams cad ston pas sems can gyi don mdzad pa'o / /
rtogs pa thams cad rnam par 'phrul pa de rnams kyis gar byas pa gang yin pa de rol mo zhes bya ba dang sbyar ro / /
byed par gyur pa gang gis de bya zhe na /
gtam rgyud phyag mtshan phyag rgya yis / /
zhes bya ba la de la gtam rgyud ni sngon gyi lo rgyus bstan pa'i rang bzhin can no / /
dang po'i rdo rje la sogs pa rang gi lha'i mtshon cha ni phyag mtshan no / /
rang gi lha'i phyag rgya chen po bcings pa'i mthar thug pa'i sngon gyi lo rgyus kyi tshul bstan pa ni phyag rgya'o / /
gtam rgyud de dang phyag mtshan dang /
phyag rgya dag gis rang gi lha'i gar gyi nyams dang /
bsam pa dang /
lta ba dang /
dgod pa dang /
mchu dang /
so dang /
smin ma dang /
gdong dang /
dga' ba la sogs pa'i phyag rgya dang bcas pa'i yan lag rnam par 'gyur ba gang yin pa de 'dir rol mo zhes bya bar 'dod pa yin no / /
de yang sangs rgyas kyi byang chub sgrub par byed pa yin te /
so sor rjes su sgrub pa 'dis rang gi dngos grub bsgrub par bya'o / /
dbyibs gang gis phyag rgya sna tshogs kyis mchod par bya zhe na /
gser zhes bya ba la sogs pa gsungs te /
gang dag gi lha gser gyi kha dog can yin la /
de dag gis rang gi lha'i gser gyi gdong brnyan du byas la rang gi gdong g.yogs la phyag rgya sna tshogs kyis mchod par bya ba yin no / /
gang dag gis kha dog dkar po can yin na de dag gis dngul gyi bya ba yin te /
de ltar gzhan dag la yang shes par bya'o / /
yang na rang gi lha'i gdong brnyan shing gi dngos po la dkar po la sogs pa'i tshon gyis bsgyur la rang gi gdong la bgos la rang gi lha'i zhal gyi rnam pa can de dag gi dngos grub kyi don du phyag rgya'i gar bya'o / /
dkyil 'khor gang la zhe na /
dkyil 'khor gang dang gang zhes bya ba la rigs lnga'i lha rnams kyi dkyil 'khor gang dang gang la brten pa ni bsgom pa ste /
phyag rgya sna tshogs kyi mchod pas dkyil 'khor de dang der gtam rgyud dang /
phyag mtshan dang phyag rgya dag gi mthar rang gi lha'i snying po bzlas shing slob ma'i tshogs thams cad kyis mchod par bya ba yin no / /
de yang dngos grub kyi phyag rgya'i gar gyi dngos po so sor rtog pa'i mchod pa 'dis mchod par bya ba yin no / /
dngos grub ni kun mchog so sor rtog pa'i rang bzhin can no / /
phun sum tshogs pa ni dngos grub thams cad bde ba chen po'i ngo bo'o / /
dga' ba ni kun mchog rnam par rgyal ba bsgreng ba'i rang bzhin can no / /
bdag po ni phun sum tshogs pa chen po thams cad kyi dngos po 'dis thob par 'gyur ro / /
de ltar na dpal rdo rje sems dpa' la sogs pa'i sangs rgyas thams cad kyi mchog ste /
kun mchog so sor rtog pa la sogs pa bsdu ba'i rang bzhin can gyi rnal 'byor mchog sgrub pa pos thob pas te mngon du bya ba yin no / /
de nas kyi sgra ni skabs su bab pa ste /
phyag rgya sna tshogs kyi mchod pa rdzogs par bya ba 'di la'o / /
rigs thams cad kyi 'dod pa'i lha rnams ni dpal rdo rje sems dpa' la sogs pa ste /
so so rang gi dkyil 'khor du zhugs pa'i de dag gi glu'i mchod pa'i cho ga rgyas pa mngon du brjod pa ni mngon par phyogs par blangs nas de'i 'og tu rdo rje slob dpon gyis mdzad pa'am /
sangs rgyas thams cad dang mnyam pa'i sbyor ba la sogs pa'i rgyud las gsungs pa'i glu dang /
rol mo'i cho ga bdag nyid kyis ji ltar 'dod pa rgyur gyur pa rnams kyis dpal rdo rje sems dpa' la sogs pa'i rtog pa thams cad kyi sna tshogs pa'i dam tshig chen po'i mchod pa ni sna tshogs pa'i phyag rgya'i mchod pa ste mchog tu grub pa yin no / /
rtog pa thams cad kyi dkyil 'khor du zhugs pa'i glu'i mchod pa ji lta bu yin phyag rgya sna tshogs kyi mchod pa'i dus su gang mngon par rdzogs nas de'i 'og tu rdo rje slob dpon gyis brtsams pa'am /
rtog pa gzhan las gsungs pa mngon par brjod par bya zhe na /
de la re zhig thog ma kho nar zhes bya ba la sogs pa la /
mchog kyang yin la gsang ba yang de nyid yin pas mchog tu gsang ba ste dkyil 'khor ro / /
de nyid dam tshig ste der 'jug pa ni phyi dang gsang ba'i 'jug pa'o / /
de'i don du rdo rje'i glu'i mchod pa 'di yin no / /
'di ltar bshad par 'gyur te /
rang gi dkyil 'khor du 'jug pa'i glu brjod cing 'jug pa'i phyag rgya bcings la glu de nyid len cing dkyil 'khor du 'jug par bya'o / /
yang glu de nyid brjod nas de'i 'og tu rdo rje slob dpon gyis brtsams pa'o / /
sangs rgyas thams cad dang mnyam par sbyor ba la sogs pa'i rgyud las gsungs pa'i glu brjod nas gtam rgyud dang phyag mtshan dang phyag dag gis phyag rgya sna tshogs pa'i mchod pa slob ma'i tshogs dang bcas pa'i slob dpon gyi bya ba yin no / /
thams cad rjes su chags pa ni dpal rdo rje sems dpa' la sogs pa sgom pa ste /
de las byung ba'i bde ba ni rnal 'byor gyi bde pa'o / /
de gang yin zhe na /
dam pa'i thugs te de bzhin gshegs pa rnams kyi'o / /
rdo rje sems dpa' las gzhan pa yin nam zhe na /
rdo rje sems dpa' khyod ces bya ste /
gang zhig sangs rgyas bcom ldan 'das rnams kyi thams cad rjes su chags pa'i bde ba nyid rdo rje sems dpa' khyod yin gyi gzhan ni ma yin no / /
rab tu dga' ba zhes bya ba ni zag pa med pa'i bde ba dang yid bde ba'i rang bzhin can gyi bla na med pa'i byang chub kyi ngo bo'o / /
de bzhin gshegs pa kun gyis kyang / /
'da' ba ru ni mi mdzad pas / /
zhes bya ba 'dis kyang de nyid dam tshig yin no / /
bdag gyur cig ces bya ba ni thams cad rjes su chags pa dang /
rab tu dga' ba dang /
brtan zhing mtho ba dag la gyur cig ces bya ba dang sbyar ro / /
bde ba chen po zhes bya ba ni bod pa'o / /
brtan zhing mtho ba ni mi dmigs pa'i mya ngan las 'das pa ste /
de gsol bas na brtan zhing mtho ba gsol ba'o / /
so sor rtog pa ni sems can gyi don mdzad pa sangs rgyas kyi mchod pa la'o / /
sgrubs shig ces bya ba ni 'das ma thag tu bshad pa'i dngos grub kyis myur du sgrubs shig pa'o / /
phyag 'tshal ba ni mngon du gyur pa'o / /
de la thams cad rjes su chags pa zhes bya ba ni 'dod chags rdo rje ma'i rang bzhin can gyi bcom ldan 'das bstan to / /
bde ba chen po zhes bya ba la sogs pas /
kI li kI la'i rang bzhin can bstan to / /
brtan zhing mtho ba zhes bya bas rdo rje dran ma'i rang bzhin can bstan to / /
so sor rtog pas myur du sgrubs shig ces bya ba dang phyag 'tshal bas rdo rje 'dod pa'i dbang phyug ma'i rang bzhin bstan to / /
de ltar rdo rje sems dpa'i dkyil 'khor chen po la 'jug pa'i glu'i mchod pa bstan nas /
de nas de bzhin gshegs pa'i rigs / /
zhes bya ba la sogs pas de bzhin gshegs pa'i rigs la 'jug pa'i glu'i mchod pa gsungs pa yin te /
rdo rje sems dpa'i bsdus pa ni rdo rje sems dpa' bsdus pa ste /
byang chub chen po'i sems bskyed pa'o / /
rdo rje rin chen bla na med / /
ces bya ba ni de la sbyin pa'i pha rol tu phyin pa bskyed par 'gyur ro zhes bya ba lhag ma'o / /
shes rab kyi pha rol tu phyin pa'i rang bzhin can gyi sems dang sems las byung ba ni rdo rje chos te /
de dag gi glu blangs pa ni chos thams cad rang bzhin gyis dag pa'o zhes bya ba so sor rtog pa'i ngo bo'o / /
rdo rje chos kyi glu blangs pa / /
de dag gis /
rdo rje las ni byed pa yin / /
zhes bya ba ni brtson 'grus kyi pha rol tu phyin pa'i rang bzhin can gyi las rdzogs par mdzod cig ces bya ba sgrub pa po rang gi la bod pa yin no / /
rdo rje sems dpa' bsdus pa la sogs pa'i tshig rnams kyis de bzhin gshegs pa mi bskyod pa dang /
rin chen 'byung ldan dang /
'od dpag med dang /
don yod grub pa rnams la de'i rigs kyang bstan pa yin no / /
de ltar de bzhin gshegs pa'i rigs kyi glu bstan nas /
rdo rje rigs la 'jug pa'i glu bstan par bya ba'i phyir /
de nas zhes bya ba la sogs pa gsungs te rdo rje'i gzhu ni gzhu'o / /
mda' ni go sla'o / /
de dag gis nye bar mtshon pa'i rdo rje gzhu dang mda' dang ldan pa'i bcom ldan 'das rdo rje nyi ma me ltar 'bar ba ste /
rdo rje 'dod pa me ltar 'bar ba'i gzugs can no / /
dngos po thams cad thal bar rlog par mdzad pa de la phyag 'tshal ba ni /
hUM badzra karma ka shA ra ya na maH /
bsgom pa'i lam gyi rang bzhin rdo rje 'dod pa me ltar 'bar bas yul du byas pa'i rdo rje nyi ma me ltar 'bar ba'i rang bzhin can gyi rdo rje 'dod pa chen po me ltar 'bar ba'i dam tshig gi phyag rgya'i ral gri'i phyag gnyis kyis sku dbus nas gzung ste bstod pa ni dpal rdo rje chags pa ste /
des nye bar mtshon pa'i dam tshig ni rdo rje nyi ma me ltar 'bar ba ste /
dpal rdo rje sems dpa'i dam tshig yin te de la phyag 'tshal ba'o / /
rdo rje 'dod pa chen po me ltar 'bar ba thal bar rlog pa'i mtshan dang ldan pa'i lha mo chen mos bcom ldan 'das kyi rdo rje chen pos kha T+wAM ga bzung ba des gdug pa can dang drag po rnams sangs rgyas nyid thob par byed pa la gegs su gyur pa gang yin pa dang /
dngos po thams cad thal bar mdzad pa ni kha T+wAM ga dang rdo rje glog pa ste /
des nye bar mtshon pa'i bcom ldan 'das kha T+wAM ga dang rdo rje 'jigs pas te de la phyag 'tshal ba'o / /
rdo rje 'dod pa chen po me ltar 'bar ba'i thal bar rlog pa'i 'chi ba gso bar mdzad pa'i ming dang lha mo g.yon bsnyems nas phyag g.yas pas rang gi spyi bor rdo rje dril bu dkrol ba la brtson pa ni dpal rdo rje dril bu bskyod pas te /
des nye bar mtshon pa'i rdo rje nyi ma me ltar 'bar ba dpal rdo rje dril bu bskyod pas te /
dpal rdo rje dril bu bskyod pa de la phyag 'tshal ba'o / /
de ltar rdo rje'i rigs la 'jug pa'i glu bstan nas da ni pad+ma'i rigs la 'jug pa'i glu bstan par bya ba'i phyir /
de nas zhes bya ba la sogs pa gsungs te /
shin tu drag po'i sku zhes bya ba ni zhi ba'i gzugs 'dzin pa'i don yod zhags pa'o / /
skye bo ma rungs pa'i srog 'phrog pa zhes bya ba la gzhan la gnod pa byed pa la brtson pa'o / /
de dag gi srog 'phrog pa'i shin tu drag po'i sku kha cig tu mdzad pa de dbang phyug chen po'i gzugs su bdag nyid kyi sku mdzad pa yin no zhes bya ba'i don to / /
'dis ni zhi ba'i gzugs 'dzin pa'i don yod zhags pa'i rang bzhin can gyi 'jig rten dbang phyug bstan pa yin no / /
kha cig tu ni 'gro ba mtha' yas pa 'dul bar mdzad pa'i phyir ro / /
shin tu rno ba'i 'khor lo 'dzin pa'i sku zhes bya ba la /
khyab 'jug gi gzugs 'dzin pa'i 'jig rten dbang phyug shin tu rno ba'i 'khor lo 'dzin pa'i sku ste kha cig tu sku de 'dzin par mdzad pa'o / /
de yang khyab 'jug gi gzugs kyis 'dul ba'i sems can gyi khams mtha' yas pa 'dul bar mdzad pa'i phyir ro / /
'dis ni khyab 'jug gi gzugs 'dzin pa'i 'jig rten dbang phyug bstan pa yin no / /
kha cig tu ni pad+ma'i gdan gyi ni shin tu zhi ba'i sku ste 'gyur ba med pa ster zhes bya ba la /
tshangs pa'i gzugs 'dzin pa'i 'jig rten dbang phyug zhi ba'i sku ste 'gyur ba med pa'i thar pa gsol ba'o / /
pad+ma'i gdan ni tshangs pa ste /
de'i gzugs 'gyur ba med pa ster ba kha cig tu mdzad pa yin no / /
'dis ni tshangs pa'i gzugs 'dzin pa'i 'jig rten dbang phyug bstan to / /
kha cig tu ni shin tu 'bar ba'i 'dod pa'i dam tshig ces bya ba 'dod pa'i khams kyi dbang phyug ma'i gzugs 'dzin pa'i 'jig rten dbang phyug shin tu 'bar ba'i dam tshig gi gzugs te /
kha cig tu ste sems can gyi khams mtha' yas pa 'dul bar mdzad pa'i phyir mdzad pa yin no / /
pad+ma'i rgyal po bdag sgrubs shig / /
ces bya ba 'dis bcom ldan 'das 'phags pa spyan ras gzigs dbang phyug la slob dpon gyis bos nas gsol ba btab pa yin no / /
de ltar pad+ma'i rigs kyis 'jug pa'i glu bstan nas da ni nor bu'i rigs kyis 'jug pa'i glu bstan par bya ba'i phyir /
de nas nor bu'i rigs zhes bya ba la sogs pa gsungs te /
dbang bskur thams cad dbang phyug dam pa las / /
zhes bya ba las dbang bskur ba yang de nyid yin la thams cad kyang de nyid yin pas na dbang bskur ba thams cad de 'jig rten dang 'jig rten las 'das pa'i dbang bskur ba'i lha mo'o / /
de yis dbang phyug kyang yin la dam pa yang de nyid yin pas na dbang phyug dam pa ste /
dbang phyug thams cad kyi dbang phyug dam pa ni nam mkha'i snying po'o / /
khams gsum pa'i chos kyi rgyal srid kyi dbang bskur ba thob pas khams gsum pa'i bdag po zhes bya ba'i tha tshig go / /
rgyu de'i phyir /
yang dbang sgrubs shig mi zad gter gyi mchog ces bya ba ni gter gyi lha mo'i gzugs kyis so / /
mchog ni phul du byung ba'o / /
nor gyi phung po thams cad mtha' yas pa ni mi zad pa'o / /
kun mchog rgyal mtshan rnam rgyal mtho ba las / /
zhes bya ba las kun mchog rgyal mtshan ni yid bzhin nor bu'i rgyal mtshan no / /
des rnam par rgyal ba'i dbul ba'i sdug bsngal thams cad rnam par spang ba'o / /
des nye bar mtshan pa'i sku mtho ba'i sku gang la yod pa de ni kun mchog rgyal mtshan rnam rgyal mtho ba ste rgyal mtshan mchog ma'i gzugs 'dzin pa'i nam mkha'i snying po'o / /
rgyu de nyid kyi phyir /
rdo rje rin chen dpal bdag legs mchod 'gyur / /
zhes bya ba la dbang bskur ba la sogs pa'i lha mo'i tshogs kyi mdangs dang ldan pa 'phags pa nam mkha'i snying po'i sku ni dpal rdo rje rin chen te /
bdag gis legs par mchod par gyur cig ces bya ba ni slob dpon gyis bod pa dang bcas pas de la gsol ba btab pa yin no / /
de yang mchod pa chen po'i rang bzhin gyi lha mos legs par mchod pa yin te /
bdag la de'i ngo bor gyur cig pa'o zhes bya'o / /
de ltar rin po che'i rigs kyis 'jug pa'i glu bstan nas /
da ni ming po gsum la 'jug pa'i glu bstan par bya ba'i phyir b+hur+b+hu wa swaHzhes bya ba gsungs so / /
sring mo rnams kyi glu bstan par bya ba'i phyir hri hUM shrI b+h+yo zhes bya ba gsungs so / /
klu'i dkyil 'khor gyi glu ni phu phu zhes bya bar gsungs so / /
sdig pa thams cad ces bya ba ni sdig pa thams cad las byung ba'i rims la sogs te /
badzra d+ha ra a kra ma zhes bya ba ni zung shig pa'o / /
we mar+d+ha zhes bya ba ni tshir cig pa'o / /
bi ki dzi bi ki ra zhes bya ba ni de dang der dor cig pa'o / /
bany+dza zhes bya ba ni kha dog dang dbyibs choms shig pa'o / /
ut+pa da zhes bya ba ni slar yang mi 'byung bar mdzod cig pa'o / /
na sha ya zhes bya ba ni dmigs pa med par mdzod cig pa'o / /
ha na zhes bya ba ni tshogs par mdzod cig pa'o / /
da ha zhes bya ba ni khros pa'i mes thal bar mdzod cig pa'o / /
pa tsa zhes bya ba ni 'tshed cig pa'o / /
ji ltar zhe na /
khros pa zhes bya ba ni dpal rdo rje nyi ma me ltar 'bar ba'i khro bos snyoms par zhugs pa'i yi ge hUM tsam gyis so / /
de ltar rigs thams cad kyi dkyil 'khor du zhugs pa'i glu bstan nas da ni bsdus pa'i dkyil 'khor du 'jug pa'i glu bstan par bya ba'i phyir /
de nas thams cad kyi mchog ces bya ba gsungs pa yin no / /
la lar zhes bya ba la sogs pa /
la lar dri med zla ba'i dkyil 'khor stong gi 'od kyis sku ni rnam par mdzes / /
zhes bya ba ni phyogs la lar dri ma med pa'i zla ba'i dkyil 'khor stong rnams kyi zla ba'i kha dog dang 'dra ba'i mdangs dang ldan pa'i dpal rdo rje sems dpa'i sku rnam par mdzes pa ste gsal zhing mdzes pa'o / /
la lar 'jig dus nyi ma 'char kar byed pa'i 'od zer tshogs ni 'jigs chen 'bar / /
zhes bya ba ni 'jig pa'i dus kyi ring por mi thogs par shar ba'i nyi ma bye ba rnams kyi 'od zer tshogs gang yin pa de dang de 'dra ba 'bar ba sngon po'i ngo bo ni 'jig rten gsum sreg par nus pa dang /
rdo rje tri shU la 'dzin pa'i rdo rje nyi ma me ltar 'bar ba'i skus phyogs la lar rnam par mdzes pa yin no / /
phyogs la lar blta bas chog mi shes pa'i sku'i rang bzhin gyi 'od zer dang ldan pa'i 'bar ba'i mdangs kyis mdzes pa'i 'khor lo 'dzin pa'i sku 'chang ba /
zag pa med pa'i bde ba ldan pa bag chags dang bcas pa'i nyon mongs pa thams cad zhi ba'i sku rdo rje sems dpa' khyod rnam par mdzes pa yin no zhes bya ba dang sbyar bar bya'o / /
mdzes pa'i gzugs 'dzin pas na gzugs mdzes pa 'chang ba ste 'dod pa'i lha'o / /
mdzes pa'i gzugs 'chang ba de nyid mchog gi mdangs dang ldan pas te des la lar rnam par mdzes pa yin no / /
la lar rdo rje dang pad+ma las byung ba'i gzugs kyis nam mkha' bzhin du thams cad bzhugs pa'o / /
gzugs thams cad bstan nas 'gro ba'i sems can 'dul bar mdzad pa'i brtson 'grus dang ldan pa yin no / /
sems can de rnams kyi nyon mongs pa dang nye ba'i nyon mongs pa thams cad las sems rnam par sbyang ba'i don du bcom ldan 'das rdo rje sems dpa' khyod bzhugs pa yin pa'i phyir ro / /
bdag kyang sems can gyi khongs su gtogs pas ma lus pa 'dul ba la mkhas pa bde ba dam pa rnams thob par bya ba'i phyir bdag sgrubs zhes bya ba slob dpon gyis bcom ldan 'das la gsol ba btab pa yin no / /
de yang sems can gyi khams thams cad 'dul bar mdzad pa la mkhas pa ni /
dpal rdo rje sems dpa' la sogs te /
ma lus pa 'dul ba la mkhas pa de rnams kyi bde ba dam pa ni thog ma dang tha ma med pa'i chos kyi dbyings kyi rang bzhin can gyi sems dang sems las byung ba rnams so / /
de rdzogs pa'i don du bcom ldan 'das khyod bdag la sgrubs shig ces bya'o / /
de ltar bsdus pa'i dkyil 'khor gyi glu bstan nas /
da ni glu de nyid kyis ras ris kyi dkyil 'khor 'dir 'jug pa ni thams cad rjes su chags pa zhes bya ba la sogs pa nges par gzung ba'i don du slar yang gsang ba'i dkyil 'khor du 'jug pa'i glu bstan par bya ba'i phyir /
de nas mchog tu gsang ba'i cho ga dam pa zhes bya ba la sogs pa gsungs te de yang bshad zin to / /
de ltar rigs thams cad kyis dkyil 'khor du 'jug pa'i glu'i mchod pa bstan nas /
da ni dus kyi nges pa bstan par bya ba'i phyir /
dus gang la glu'i mchod pa 'di lta ste /
gtam rgyud phyag mtshan phyag rgya yis / /
zhes bya ba la sogs pa sna tshogs pa'i phyag rgyas mchod par bya ba gang yin pa de nyid ni de nas zhes bya ba la sogs pa gsungs te de nas kyi sgra ni skabs su bab bas te /
phyag rgya sna tshogs pa'i mchod pa'i skabs 'dir ro / /
mchog tu gsang ba'i cho ga ni gsang ba'i dkyil 'khor te der mchog tu gsang ba yin la /
bla ma dam pa yang de nyid yin pas na mchog tu gsang ba bla ma dam pa'o / /
de yang gang yin zhe na /
dpal rang gi dam tshig ni dpal rdo rje sems dpa'i gsang ba'i dkyil 'khor te /
de bla na med pa mchog tu gsang ba rdo rje glu'i mchod pa de ni bcom ldan 'das bde chen thar pa'i grong khyer du zhes bya ba la sogs pas ji lta ba bzhin du gsungs pa'o / /
de yang shin tu mchog tu grub pa zhes bya ba ni thog ma dang tha ma med pa'i dpal rdo rje sems dpa' gsang ba'i dkyil 'khor gyi dngos grub ster ba'i phyir ro / /
glu de blangs la phyag rgya sna tshogs pa'i mchod pa bya ba yin no / /
ci byas nas she na /
mchog gi de kho na nyid ces bya ba la sogs pa la mchog gi de kho na nyid dam pa yang de nyid yin la rdo rje glu'i mchod pa yang de nyid yin pas na /
mchog gi de kho na nyid dam pa'i rdo rje glu'i mchod pas te /
oM nam mkha'i skye ba mtshan ldan phyir / /
zhes bya ba la sogs pas ji lta ba bzhin du bstan pa'o / /
de dang bcas pa'i ji lta ba bzhin du bshad pa'i glu dang rol mo'i cho ga ni mchog gi de kho na nyid dam pa'i rdo rje'i glu'i mchod pa dang rol mo'i cho ga ste /
sngar bshad pa'i tshul de nyid kyis rjes su bsgrub par byas nas ji lta ba bzhin du rjes su bsgrub par bya ste /
de'i 'og tu sngar bshad pa'i dkyil 'khor bskor ba'i gar dang /
phyag rgya sna tshogs pa'i mchod pas so sor bsgrub par bya'o / /
'di ltar 'chad par 'gyur te /
ji lta ba bzhin du gsang ba'i dkyil 'khor gyi sgom pas sngon du bsnyen par byas nas gsang ba'i dkyil 'khor bris te rab tu 'jug pa la sogs pa'i cho ga rjes su spyad la /
slob ma gzhug pa la sogs pa'i cho ga rdzogs par byas nas slob ma'i tshogs dang bcas pa'i sngon du spyod pa byas nas shin tu brlabs pa'i skyes pa dang bud med kyi tshogs dang bcas pas yi ge hUM gi glu'i cho ga dang rol mo'i cho ga de kho na nyid glu dang bcas pas rjes su spyad par bya'o / /
de nas rdo rje glu'i mchod pa dkyil 'khor bskor ba'i gar gyis byas la /
bcom ldan 'das bde chen zhes bya ba la sogs pa'i glu blangs te phyag rgya sna tshogs pa'i mchod pa bya ba yin no / /
de bzhin gshegs pa yang yin la thams cad kyang de nyid yin pas na de bzhin gshegs pa thams cad de /
de rnams kyi cho ga ni shin tu gsang ba bla na med pa'i rtogs pa thams cad kyi rdo rje sems dpa'i lha thams cad kyi gzugs thams cad ston pa'o / /
rang bzhin can gyi sna tshogs pa'i dam tshig chen po rnams kyi cho ga ni phyag rgya sgrub pa'i cho ga 'di yin no zhes bya ba 'dis dpe tsam du bstan pa yin te /
rigs thams cad kyi dkyil 'khor yang dngos po 'di thun mong yin pa'i phyir ro / /
sna tshogs cho ga 'di yis ni / /
zhes bya ba ni phyag rgya sna tshogs pa'i mchod pas so / /
rdo rje sems dpa' bsdus pa yin / /
zhes bya ba ni dpal rdo rje sems dpa'i gsang ba'i dkyil 'khor gyi rnal 'byor ro / /
kun mchog sna tshogs chen po'o / /
rnal 'byor dbang phyug rab bsgrubs pa / /
zhes bya ba la kun mchog kyang yin la dbang phyug kyang yin pas na kun mchog sna tshogs chen po'o / /
de'i rnal 'byor ni shin tu rnal 'byor gyi ting nge 'dzin gyi ngo bo ste /
des ni dbang phyug ni gzugs thams cad ston par byed pas sems can gyi don te sgrub par 'gyur ro / /
da ni bsdu ba'i tshigs su bcad pas 'das ma thag tu bshad pa'i rtogs pa rgyas pa'i don bstan par bya ba'i phyir /
de ltar zhes bya ba la sogs pa gsungs te /
de ltar 'das ma thag tu bshad pa'i tshul gyis thams cad dgug pa la sogs pa dang /
mchod pa chen po la sogs pa'i rang bzhin can gyi dpal mchog dang po'i rtogs pa'i cho ga rgyas pa ste /
des sna tshogs pa ni rnam pa sna tshogs pa'i gtam rgyud can no / /
sna tshogs pa'i gtam rgyud can gyi cho ga rgyas pa nyid mchog tu gsang ba'i rol mo ste /
phyag rgya sna tshogs pa'i mchod pa'i rang bzhin can no / /
de nyid dpal rdo rje sems dpa'o / /
dngos grub kyi nyams dang ldan pa'o / /
de lta bu de ji lta ba bzhin du bshad pa'i sgrub pa dang /
rjes su sgrub pa dang /
so sor rjes su sgrub pa rnams kyi rnal 'byor pa gang gis mngon du byed pa ni bsten pa ste /
de dag la dpal rdo rje sems dpa'i bde ba dang yid bde ba'i rang bzhin can gyi dngos grub kyi bde ba chen po nyid thob pa yin no zhes bya ba dang sbyar ro / /
de yang ji lta bu zhe na /
sna tshogs pa'i rgyal mtshan mtho ba dang ldan pa zhes bya ba ni dpal rdo rje sems dpa' la sogs pa'i phyag mtshan dang bcas pa'i sna tshogs pa'i sku mtho ba dang ldan pa gang yin pa de dag gis mchog gi dngos grub kyi bde ba chen po nyid nyams su myong ba yin no / /
don yod ces bya ba ni don yod pa yin te /
'dod pa'i 'bras bu sgrub par byed pa'o / /
mchog gi ji lta ba bzhin du bshad pa'i thog ma dang tha ma med pa'o / /
bsod nams ldan zhes bya ba ni sdig pa thams cad kyi dri ma sbyong bar byed pa'o / /
de gang zhe na /
cho ga zhes bya ba ni thams cad dgug pa la sogs pa'i ngo bo'o / /
mchog tu rtag pa ni shin tu thog ma dang tha ma med pa'o / /
mchog tu rtag pa de gang gis sgrub par byed pa de dag gis shin tu dam pa 'dod pa'i dngos grub dbang phyug ci bder thob ces bya ba dang sbyar ro / /
kun mchog gsang ba chen po zhes bya ba ni gsang ba'i dkyil 'khor ro / /
de nyid dngos grub thams cad myur sgrub ces bya ba ni rdo rje sems dpa' la sogs pa'i dngos grub thams cad myur du sgrub par byed pa'o / /
de lta bu'i grong khyer mchog tu zhugs na sgrub pa po gang gis sgrub par byed pa de dag gis thog ma dang tha ma med pa'i dngos grub kyi dbang phyug gi bde ba rnams thob pa yin no / /
ni'i sgra ni nges par gzung ba ste de rnams kho nas thob kyi gzhan gyis ni ma yin no / /
sgrub pa po gang la sgrub pa'i cho ga gzhan dag dang sgrub pa bdun gyis kyang 'grub par ma gyur pa dang /
dngos grub rdzogs par byed pa'i bsod nams dang mi ldan pa dang /
yo byad la sogs pa phun sum tshogs pa yang med pas dpal rdo rje sems dpa'i mchog gi dkyil 'khor du zhugs kyang grub par ma gyur pa dang /
bsod nams med pa dang /
phun sum tshogs pa dang mi ldan pa'i sgrub pa po gsang ba'i dkyil 'khor 'dir mngon par 'dod pa'i dngos grub bsgrubs na rab tu 'grub par 'gyur ro / /
de'i phyir ma zhugs kyang 'grub par 'gyur ro zhes bya ba kyang gi sgras bstan to / /
gal te rdo rje sems dpa' mchog /
snying po sogs kyis ma grub na / /
zhes bya ba la gal te bcom ldan 'das rdo rje sems dpa' dang /
phyag rgya dang /
sngags dang /
rig pa rnams kyis mchog ste phul du byung ba grub par ma gyur pa dang /
a nu ra ga ya mi hUM zhes bya ba nye ba'i snying po dang bcas pa bsgrub par bya ba sgrub pa po la gal te grub par ma gyur na gsang ba'i dkyil 'khor 'dir sgrub pa po zhugs te /
nye ba'i snying po med na yang de 'grub par 'gyur ro / /
dpal mchog dang po'i rtsa rgyud du / /
de ltar myur du grub pa min / /
zhes bya ba la sogs pa la /
dpal mchog dang po'i rtsa ba'i rgyud las ji lta ba bzhin du bshad pa'i sgrub pa'i rnam pa rtsa ba'i rgyud las gsungs pa gang yin pa des myur du grub pa ma yin te /
ji ltar dang po'i khang par lha mo bzhi phreng gi dbus na bzhugs pa'i dpal rdo rje sems dpa'i gsang ba'i dkyil 'khor gyi sgrub pa po ji ltar grub pa de ltar dpal mchog dang po'i rtsa ba'i rgyud la grub pa ma yin no / /
dkyil 'khor thams cad sgrub pa yis / /
de ltar thams cad grub pa min / /
zhes bya ba la gsang ba'i dkyil 'khor ma gtogs pa'i dkyil 'khor thams cad sgrub pa'i dngos grub kyi cho ga gzhan dag gis phyag rgya chen po la sogs pa de ltar grub par 'gyur ba ma yin te /
ji ltar mchog tu gsang ba'i dkyil 'khor gyi khang pa mchog 'di mthong ba nyid kyis so / /
dkyil 'khor du ma zhugs pa rnams la rdo rje dang dril bu'i phyag rgya bstan pa dang /
slob dpon la brnyas pa la sogs pa'i rang bzhin can gyi dam tshig nyams pa'i rgyus spangs pa ni dam tshig nyams pa'o / /
de nyid kyi phyir nyon mongs pa'i sgrib pa la sogs pa smod pa ni sgrib pa thams cad kyis smad pa'o / /
bdud sogs gdon gyis reg pa zhes bya ba la /
rig pa mchog las gsungs pa'i gdon bco brgyad kyis reg pa gang yin pa de dag kyang /
gal te gsang ba'i dkyil 'khor du zhugs nas sgrub par byed na nges pa kho nar grol bar 'gyur ro / /
thog ma dang tha ma med pa'i rtag pa'o / /
dkyil 'khor du ni ma zhugs pa'am / /
zhes bya ba la sogs pa la dkyil 'khor gzhan du ma bsgrubs pa'am /
dkyil 'khor ma grub pa gang yin pa de rnams kyang gsang ba'i dkyil 'khor du zhugs pa ste /
gal te sgrub par byed na myur du dngos grub thob par 'gyur ro / /
de rgyu gang gi phyir zhe na /
bsgrub bya min 'dir cung zad med / /
ces bya ba la sogs pa la gang gi phyir gsang ba'i dkyil 'khor 'dir phyag rgya chen po la sogs pa bsgrub par bya ba ma yin pa gang yang med pa'i phyir ro / /
las ni rnam pa sna tshogs pa'o / /
bde ba ni 'jig rten dang 'jig rten las 'das pa'i ste bsgrub par bya ba ma yin pa yod pa ma yin no / /
de'i phyir grub pa'i las kyi bde ba rnams /
rtogs pa thams cad las nye bar thob pas na bsgrub par bya'o / /
de ltar sgrub par byed pa po la phyag rgya chen po la sogs pa'i dngos grub thams cad bzhi 'gyur 'grub pa yin no / /
de ltar 'chad par 'gyur te /
rtogs pa gzhan rnams la gang zhig phyag rgya chen po'i dngos grub zla ba bzhis 'grub par 'gyur ba de nyid gsang ba'i dkyil 'khor du zhugs na zla ba gcig gis 'grub par 'gyur ro / /
slob ma gzhug pa la sogs pa'i las kyi cho ga rgyas pa rdzogs so // //
slar yang gsal bar bya ba'i phyir cho ga thams cad brjod par bya ste /
ji lta ba bzhin du bdag bsrung ba dang /
gnas bsrung ba dang /
khrus dang ji skad bshad pa'i gos dang rgyan rnams kyis brgyan par byas la /
rdo rje dang dril bu 'chang bas yid dang rjes su mthun pa'i gnas su bcom ldan 'das rdo rje sems dpa' 'khor dang bcas pa'am /
gcig pu lugs ma'am brdungs ma la sogs pa'i dngos po bzhugs su gsol la slar yang bdag bsrung ba byas la /
rdo rje gnod sbyin yongs su bzlas pa'i dri bzangs kyi chu lha'i mchod pa lngas yongs su bsangs la /
rdo rje me lan gsum yongs su bzlas la /
me tog la sogs pa'i rig pa rnams kyis slar yang yongs su bzlas te /
ar+g+ha'i phyag rgyas yi ge hUM lan bdun bzlas pa ar+g+ha la sogs pa la yongs su bzlas nas bzhag ste /
rdo rje gnod sbyin yongs su bzlas pa'i dri bzangs kyi chu lha'i khang pa'i sgor yongs su bsang ba'i phyir bzhag ste /
rtag tu rdo rje dril 'chang zhing / /
thams cad dgug dang mchod pa che / /
bdag byin brlab sogs bsgrub pa yis / /
mchog gi dngos grub bsgrub par bya / /
de la dang po yi ge hUM brjod cing dang po'i rdo rje bcings te sa la bzhag la /
a nu ra ga ya mi hUM zhes bya ba brjod cing gsang ba'i dkyil 'khor rdzogs par byas nas /
phun sum tshogs pa yod na me tog la sogs pas yang dag par mchod cing 'tshal te /
sdom pa gzung ba'i bar mthar thug pa'i cho ga rjes su spyad nas dam tshig rdo rje khu tshur gyi phyag rgya bcing ba'i mthar thug pa'i phyag rgya bcing bar byas la /
dkyil 'khor thams cad kyi phyag rgya bstod pa snga ma bzhin rjes su spyad la /
ji lta ba bzhin du dpal rdo rje sems dpa'i phyag rgya chen po bcing bar bya'o / /
de nas yid kyis nam mkha' dang mnyam pa'i rang gi snying ga'i zla ba la nam mkha' dang mnyam pa nyid kyi tshul gyis bzhugs te /
dang po'i rdo rjes der gsang ba'i dkyil 'khor rdzogs par byas la /
dngos grub kyi rdo rje brtul zhugs kyi mthar thug pa'i cho ga rdzogs nas /
dkyil 'khor de rang gi snying ga na gnas pa zla ba'i dkyil 'khor gyi khongs su chud par bsams la /
rang gi lus la lha thams cad kyi gnas skabs su yi ge hrIHlas byung ba'i sna tshogs pad+ma rnams rdzogs par byas te /
brten pa'i lus po'i phyi rol gyi mdun du sna tshogs pad+ma'i gdan gyi steng du dpal rdo rje sems dpa' la sogs pa ji skad bshad pa bzhin du sprul te /
rdo rje lcags kyu la sogs pa'i las kyi phyag rgya rnams kyis dgug pa dang gzhug pa dang /
bcing ba dang dbang du byas nas /
rang gi dam tshig gi phyag rgya rnams kyis blta bar byas la /
gsang ba'i lcags kyu ma bcings nas /
dzaHdpal mchog dang po rdo rje 'chang / /
zhes bya ba'i glus 'khor dang bcas pa'i rdo rje sems dpa' rang gi lus la rang gi gnas su bcug la /
rang gi dam tshig gi phyag rgya rnams kyis rab tu bsgrubs la /
chos dang las dang phyag rgya chen po rnams kyis rgyas btab nas snga ma bzhin du de bzhin gshegs pa thams cad brten pa'i lus dang rdo rje sems dpa' la sogs pa'i sku la rab tu bcug ste /
phyag rgya bzhis rgyas btab nas dang po'i yi ge rdo rjes snying ga dang /
smin mtshams dang /
mgrin pa dang spyi bor rang gi bdag nyid de bzhin du byin gyis brlabs nas yi ge brgya pas brtan par byas nas /
dbang bskur ba'i phyag rgyas sangs rgyas lnga'i cod pan gyi dbang bskur ba blangs te /
yi ge gnyis kyi go chas bdag nyid go bgos nas de kho na nyid dang /
chos dang dam tshig rnams blangs te dam tshig gsum gyi glu'i mchod pa dang /
rjes su sgrub pa byas nas rang gi snying gar snga ma bzhin du dkyil 'khor rdzogs par byas la lha dgod pa'i cho gas rdo rje sems dpa' la sogs pa rdo rje dril bu ma'i bar rnams rang gi phyag rgya rnams kyis dgod par byas nas de bzhin du /
badzra At+ma ko la sogs pa'i snying po gsum brjod cing de'i don gsum rnam par bsgoms la /
de bzhin gshegs pa thams cad kyi dpal dam tshig chen po'i dkyil 'khor bdag yin no zhes bya ba rang nyid kyis brjod cing rdo rje sems dpa' gsang ba'i dkyil 'khor gyi rang bzhin du bdag nyid nges par byas nas lha mo thams cad kyi snying gar gnas pa'i rdo rje'i dbus su yi ge hUM rnam par bsams te /
de nyid yid kyis rdo rje'i ngag gam rab tu dga' ba'i rdo rje'i ngag gis brjod cing /
ji srid du nyin re lan cig bdag la byin gyis brlab pa la sogs pa sngon du 'gro bas bsgom par bya ste /
ji srid mngon du gyur pa bzhin du nyin re bsgom pa'i dus su dkyil 'khor mthong bar 'gyur ro / /
de nas de kho na nyid bsdus pa las gsungs pa'i tshul gyis mngon par shes pa bsgrub par bya ste /
de ltar mchog tu bsnyen pa byas par 'gyur ba yin no / /
yang na ting nge 'dzin gsum gyi sgom pa nas brtsams la de ji srid du dkyil 'khor 'di bsgom par byas te ji srid mngon du mthong bar 'gyur pa'o / /
de nas de bzhin du mngon par shes pa bsgrub par bya ba yin no / /
yang na tshogs kyi 'khor lo'i tshul gyis sngon du bsnyen pa byas la mngon par shes pa bsgrub par bya'o / /
de nas ji skad bshad pa'i khang pa sum brtsegs su dpal rdo rje sems dpa'i rgyan rnams kyis bdag nyid brgyan par byas la /
sdom pa bzung ba'i mthar thug pa'i cho ga rjes su spyad nas ji lta ba bzhin du rnal 'byor chen po dang /
gzhal yas khang pa dang /
gdan rnams rdzogs par byas la brla gnyis la dril bu gnyis bcings te /
dbus su sems dpa'i skyil mo krung gis nye bar 'dug la bdag nyid spro ba bskyed par bya'o / /
de bzhin du de bzhin gshegs pa thams cad spyan drang bar byas la yan lag gis phyag byas la dkyil 'khor gyi rgyal po mchog dang /
las kyi rgyal po mchog rnam par bsgom par bya'o / /
de nas phyag rgya chen po bcings la yi ge hUM brjod cing de la brtson pas gsang ba'i dkyil 'khor bsgom par bya'o / /
de nas de bzhin gshegs pa thams cad kyi gsang ba'i dkyil 'khor bri ba'i phyir /
bdag nyid la gsol ba gdab par bsam par bya'o / /
'dod chags chen po bde ba che / /
bcom ldan khyod la gsol ba ni / /
snying po 'di yi rtogs pas ni / /
bde ba chen po myur sgrub byed / /
ces bya ba'i tshig 'dis so / /
de nas langs te de bzhin gshegs pa thams cad kyi zhabs la phyag 'tshal bar byas nas /
bdag ni rang nyid rdo rje can / /
zhes bya ba la sogs pa nas /
bdag po rdo rje chen po bdag /
ces bya ba'i bar du brjod par bya'o / /
de la dang po'i rdo rjes /
hUM badzra tiSh+Tha sarba ta thA ga ta shrI ma hA sa ma ya maN+Dal ud tha pa ya zhes brjod cing gsang ba'i dkyil 'khor bteg la /
nam mkha'i phyogs su bzhugs su gsol te snga ma bzhin du dang po'i rdo rjes gnas bzhir yi ge hUM dang rdo rje sems dpa' la sogs pas byin gyis brlabs la /
slar yang phyag rgya chen po bcings te /
badzra tiSh+Tha ma Ta ces bya ba mig gnyis su rnam par bsams la /
phyag rgya la gnas de bzhin las / /
kun du rnam par bltas nas ni / /
yi ge hUM ni brjod bya zhing / /
bsgyings pa'i tshul gyis yongs su bskor / /
de nas ji lta ba bzhin du bshad pa'i tshul gyis gsang ba'i dngos po'i dkyil 'khor bkug la /
byin gyis brlab pa'i phyag rgyas byin gyis brlabs te /
snga ma bzhin du phur bus gdab par bya'o / /
de nas bgegs bskrad pa la sogs pa dang /
sgo bcad pa dang /
dkyil 'khor gyi srung ba thams cad byas la /
rdo rje gnod sbyin yongs su bzlas pa'i bum pa dkyil 'khor gyi sgo yongs su bsang ba'i don du bzhag la /
rdo rje gnod sbyin yongs su bzlas pa'i dri zhim po'i chus dkyil 'khor gyis gzhi byug par bya'o / /
de nas dpal rdo rje sems dpa' la sogs pa'i snying po rnams kyis lan bdun gyis mngon par bsngags pa'i dri'i maN+Dal rnams lha thams cad kyi gnas rnams su bya'o / /
maN+Dal de rnams la dpal rdo rje sems dpa' la sogs pa rnams rang rang gi snying po bkod la /
mchod pa lngas yang dag par mchod la phyi rol du gtor ma byin la ji lta ba bzhin du bshad pa'i mtshan nyid can gyi rnam par rgyal ba'i bum pa rdo rje gnod sbyin dang rdo rje me dang /
rdo rje sems dpa' rnams so sor lan brgya rtsa brgyad bzlas pa de'i cho gas lhag par gnas par byas la dpal rdo rje sems dpa'i mdun du bzhag nas rdo rje gnod sbyin dang /
rdo rje sems dpa' dang /
sangs rgyas spyan rnams kyi re re zhing yang mar la sogs pa brgya rtsa brgyad kyis sbyin sreg bya'o / /
de nas mtshan brgya rtsa brgyad kyis bstod nas rnam pa bcu gnyis kyi phyag rgya'i mchod pas bcom ldan 'das 'khor dang bcas pa mchod cing phyag byas nas /
bcom ldan 'das la mchod yon phul la slob ma rnams lhag par gnas par bya'o / /
de bzhin du lhag par gnas par bya'o / /
slar yang bcom ldan 'das la phyag byas nas mtshan brgya rtsa brgyad kyis bstod la /
mchod yon phul ba sngon du 'gro bas yang dag par mchod cing phyag byas te /
zab pa dang rgya chen po'i chos slob ma rnams la bstan par byas la /
slob ma'i tshogs dang bcas pa'i slob dpon gyis dkyil 'khor gyis gzhi'i mthar rmi lam brtag par bya'o / /
de nas skya rengs 'char ba'i dus su mal nas langs te snga ma bzhin du rnal 'byor chen po byas la /
nyi ma 'char ka'i dus su rdo rje sems dpa'i dkyil 'khor chen po'i cho gas de bzhin du nam mkha'i phyogs su dkyil 'khor bzhag la thig gdab par bya'o / /
de nas de bzhin du rdul tshon bkye bar bya ste /
dkyil 'khor gyi dbus kyi lte ba la lha mo bzhi yang dag par 'dus pa'i sbyor bas bris la /
dpal rdo rje sems dpa'i ras ris de shar phyogs su mngon par phyogs par bzhag la /
oM su ra ta s+t+waM hUM zhes bya bzlos shing nam mkha'i phyogs nas phab ste /
dpal rdo rje sems dpa' ras ris de la dgod par bya'o / /
'dod chags rdo rje ma la sogs pa rnams kyang rdo rje sems dpa'i dkyil 'khor chen po las gsungs pa'i snying po rnams kyis so / /
de la g.yas phyogs na bzhugs pa'i kI li kI las bcom ldan 'das rdo rje sems dpa' la 'khyud nas spro ba bskyed par 'gyur bar bri bar bya'o / /
kI li kI la'i g.yas phyogs na 'dod chags rdo rje ma ste /
g.yon pa rdo rje khu tshur gyis rdo rje'i gzhu blangs te /
phyag g.yas pas rdo rje rtse gcig pa'i mde'u dang ldan pa'i mda' gsor ba la brtson pa'o / /
rdo rje dran ma ni phyag g.yon pas chu srin gyi rgyal mtshan 'chang ba ste /
bcom ldan 'das kyi g.yon logs su bcom ldan 'das kyi bsnyems pa'i phyag gis yongs su 'khyud pa'o / /
rdo rje dran ma'i g.yon logs su rdo rje 'dod pa'i dbang phyug ma ste /
g.yon pa'i rdo rje khu tshur rdo rje dril bu dang bcas pas bsnyems pa mdzad nas phyag g.yas pas me tog gi phreng ba blangs te des bcom ldan 'das bsnun par mdzad par bri bar bya'o / /
rdo rje sems dpa'i mtshams rnams su / /
dus kyi mchod pa dgod par bya / /
rab tu dga' ma'i dga' ba dang / /
spyan dang de bzhin dpal chen mo / /
me tog spos dang mar me che / /
dri rnams steng du ka pu tas / /
lha mo rdo rje rgyal mo rnams / /
de yi phyag rgya bshad par bya'o / /
he badzra ra ti ma hA ra ti badzra ho / /
oM badzra lo tsa ne /
ma hA shrI badzra hA /
sgeg mo bzhad ma glu ma che / /
gar ma lha yi bu mo'i tshogs / /
'di dag sgeg ma'i rdo rje ma / /
phyi yi mtshams su dgod par bya / /
he ra ti badzra bi la si na traT /
bi ga ba ti badzra ha sa ha ha /
he ra ti badzra gi te te te /
he ra ti badzra ni ti pe pa pe pa /
rdo rje lcags kyu zhags pa ma / /
rdo rje lcags sgrog dril bu ma / /
sgo srung ma ni bzhi po dag /
sgo rnams la ni bzhugs pa yin / /
badzra aM ku sha dzaH /
badzra pA sha hUM /
badzra shaM ka le baM /
badzra g+ha N+Te hoHzhes bya ba'o / /
rdo rje sems dpa'i dkyil 'khor las gsungs pa kho na'i phyag rgya chen po rnams kyis bri bar bya ste /
de la dpal rdo rje sems dpa' dang lha mo bzhi po ni rab tu grags pa yin no / /
rab tu dga' ma dang /
sgeg mo dang /
lcags kyu ma rnams ni sku mdog dkar dmar ro / /
dga' ma dang /
bzhad ma dang /
zhags pa ma la sogs pa rnams ni bla ka sha ltar dkar ba'o / /
spyan ma dang /
glu ma dang /
lcags sgrog ma rnams ni ut+pal sngon po'i 'dab ma dang mtshungs pa'i mdog can no / /
dpal chen mo dang /
gar ma dang /
dril bu ma'i sku mdog ser mo'o / /
de ltar dkyil 'khor bris la /
rdo rje hUM mdzad kyi rnal 'byor byas la ji lta ba bzhin du zhugs te sgo dbye bar bya ste /
slar yang bcom ldan 'das rdo rje sems dpa'i phyag rgya chen po bcings la bdag nyid rdo rje sems dpa' rnam par bsgoms te /
'dud pa byas nas mtshan brgya rtsas bstod par bya'o / /
de nas bcom ldan 'das rdo rje sems dpa'i mdun du sems dpa'i skyil mo krung gis 'dug ste /
rdo rje dril bu dang bcas pa'i gsang ba'i lcags kyu ma bcings te /
dza mchog dang po zhes bya ba la sogs pa'i spyan 'dren pa'i glus bcom ldan 'das 'khor dang bcas pa bkug la dkyil 'khor du bcug ste /
rdo rje gnod sbyin gyis bgegs bskrad pa la sogs pa byas nas rdo rje khu tshur gnyis kyis sgo rnams bcad la /
rdo rje go chas go bkon nas yi ge hUM brjod cing bcom ldan 'das 'khor dang bcas pa la mchod yon phul te /
dam tshig gi phyag rgya rnams kyis bcom ldan 'das 'khor dang bcas pa bsgrub par bya'o / /
de nas chos dang las dang phyag rgya chen po rnams kyis rgyas btab la dbang bskur ba'i phyag rgyas dbang bskur te /
de la bcom ldan 'das dang /
'dod chags rdo rje ma dang /
rab tu dga' ma dang /
sgeg mo dang /
lcags kyu ma ni de bzhin gshegs pa mi bskyod pa'i cod pan gyi phyag rgyas dbang bskur ba'o / /
kI li kI la dang /
dga' ma dang /
bzhad ma dang /
zhags pa ma ni de bzhin gshegs pa rin chen 'byung ldan gyi cod pan gyi phyag rgyas dbang bskur ba'o / /
rdo rje dran ma dang /
spyan ma dang /
glu ma dang /
lcags sgrog ma ni de bzhin gshegs pa 'od dpag med kyi cod pan gyi phyag rgyas dbang bskur ba'o / /
rdo rje 'dod pa'i dbang phyug ma dang /
dpal chen mo dang /
gar ma dang /
rdo rje dril bu ma ni de bzhin gshegs pa don yod par grub pa'i cod pan gyi phyag rgyas dbang bskur bar bya'o / /
de nas mchod yon phul ba bum pa gang ba la sogs pa'i mchod pa thams cad kyis bcom ldan 'das 'khor dang bcas pa de bzhin du yang dag par mchod la /
phyi rol du gtor ma gtang bar bya'o / /
de nas rdo rje gnod sbyin dang /
rdo rje me dang /
sangs rgyas spyan rnams kyis de bzhin du sbyin sreg byas te /
thab khung gi dbus su dpal rdo rje sems dpa' 'khor dang bcas pa yi ge hUM la sogs pa brjod cing me tog gi dkyil 'khor gyi tshul du bkod la /
mar la sogs pa'i rdzas rnams re re zhing yang yi ge hUM gis brgya rtsa brgyad du sbyin sreg bya'o / /
'dod chags rdo rje ma sogs kyi / /
snying po rnams kyis bdun bdun bsreg /
de nas yi ge hUM la sogs pa brjod cing me tog dag kho nas dpal rdo rje sems dpa' la sogs pa rnams bris pa'i dkyil 'khor dang gcig tu byas te /
ji lta ba bzhin du rang gi gdong g.yogs bcing ba la sogs pa byas la /
phyag 'tshal ba la sogs pa sngon du 'gro ba'i sdom pa snga ma bzhin du blangs nas /
oM sarba yo gtsi t+ta u pA da yA mi zhes bya bas byang chub chen po'i sems bskyed nas /
g.yas pa'i rdo rje khu tshur gyis dang po'i rdo rje blangs te /
rang gi snying gar yi ge hUM gis bkod la 'di ltar brjod par bya ste /
su ra te sa ma ya s+t+waM ho / /
badzra sid+d+he ya thA su khaM zhes bya'o / /
de nas sgo'i phyi rol na gnas pa'i bum pa'i chu g.yas pa'i rdo rje khu tshur gyis blangs pa des yi ge hUM brjod cing bdag nyid la dbang bskur te /
ji ltar bshad pa'i mtshan can gyi rdo rje shugs kyis /
rdo rje'i gar gyi sbyor ba yis / /
spyi bor me tog ka su ta / /
rdo rje glu yis gar bya zhing / /
grong khyer du ni rab 'jug bya / /
dngos grub kun gyi bde ba nyams dga' ba'i / /
thar pa'i grong du bcom ldan bde chen 'jug /
mchog tu bde ba dam pa'i dngos grub kyis / /
dzaHhUM baM hoHrab tu grub par mdzod / /
ces bya ba dang /
shar gyi sgo nas rdo rje lcags kyu ma'i snying po brjod cing rdo rje lcags kyu mas bdag nyid bkug par bsam par bya'o / /
de nas lho'i sgo nas de bzhin du 'jug pa dang /
rdo rje zhags pa ma'i snying po yang brjod par bya'o / /
de nas de bzhin du nub kyi sgo nas 'jug pa dang /
rdo rje lu gu rgyud ma'i snying po yang brjod par bya'o / /
de nas slar yang byang gi sgo nas de bzhin du 'jug pa dang /
rdo rje dril bu ma'i snying po yang brjod par bya'o / /
slar yang shar gyi sgo nas de bzhin du zhugs nas 'di ltar brjod par bya ste /
ma hA ra su tri ta su tro sha su su kho badzra satwa a d+ya sid+d+ha maM zhes bya ba'o / /
de nas rdo rje gar las byung ba'i bcom ldan 'das kyi phyag rgya chen po bcings la /
g.yon pa'i rdo rje mig gis ni / /
de yi mgon po la phyag bya / /
g.yon bsnyems bzhin pas bstod pa yis / /
sgeg ma'i mig ni btsums pa'o / /
oM mchog tu bde ba'i sems ni rol bar ldan / /
sgeg pa'i phyag gis bcom ldan 'das la 'dud / /
dzaHhUM baM hoHhi hi hi hi he / /
mgon po snyim pa'i me tog bzhes su gsol / /
slar yang 'jug pa'i phyag rgya bcings la dkyil 'khor la lan gsum bskor ba byas te /
bcom ldan 'das kyi mdun du 'dug la de kho na nyid 'di lan cig brjod par bya ste /
'dod chags chen po bde ba che / /
rdo rje chen po nor che ba / /
ye shes chen po las chen po / /
rdo rje sems dpa' deng bdag grub / /
ces bya'o / /
'di yang brjod par bya ste /
dzaHhUM baM hoH /
pra ti sid+d+hi maM zhes bya'o / /
de nas rdo rje'i chu 'thungs la /
g.yon pa'i khro bo'i khu tshur gyis sems dpa' rdo rje ma'i phyag rgya dral zhing hUM a zhes bya bas lan brgya brjod cing bdag nyid la dbab par bya'o / /
de nas me tog sil ma gtor bar bya ste / /
ka pu ta yi thal mo ni / /
spyi bor bzhag ste phab nas kyang / /
sgeg bcas mthe bong mthe chung bar / /
bkrol nas rdo rje 'dzin la dbul / /
de nas phyag 'tshal ba'i sngags brjod cing bya'o / /
de nas phreng ba de sngags 'dis rang gi spyi bor bcing bar bya ste / /
'dod pa kun gyi dbang phyug nyid / /
sems can kun la bde stsol ba / /
thams cad grub phyir rdor 'dzin gyi / /
de ring khyed la dbang bskur mdzad / /
oM ma hA su kha badzra satwa s+t+waM a b+hi Shiny+tsa su ra ta s+t+waM zhes bya ba'o / /
de nas badzra tsa k+Shu sa ma ya sarbaM su ra ta s+t+waM zhes bya ba 'dis gdong g.yogs dgrol bar bya'o / /
de nas yi ge hUM las mig gnyis su rdo rje rnam par bsams la he badzra pA sh+ya zhes brjod cing /
rdo rje lcags kyu ma nas brtsams te dpal rdo rje sems dpa'i mthar thug pa'i bar gyi dkyil 'khor la blta bar bya'o / /
de nas tiSh+Tha badzra zhes bya ba la sogs pas rang gi snying gar 'jug pa'i phyag rgya bcings te dgrol bar bya'o / /
rdo rje thal mo bskor ba shis par brjod pa sbyin pa'i tshul gyis snying ga'i phyogs su bzung zhing mtshan brgya rtsas bcom ldan 'das la bstod de /
'dod chags rdo rje ma la sogs pa gsang ba'i mchod pa bzhi dang glu dang gar gyi mchod pas yang dag par mchod la /
rang gi bdag nyid rdo rje sems dpar byin gyis brlabs te /
dkyil 'khor gyi lha thams cad rang gi dam tshig gi phyag rgya rnams kyis rang gi lus la gnas ji lta ba bzhin du rnam par bkod nas /
de bzhin gshegs pa thams cad legs so'i sbyor bas de bzhin du lus kun la yang dag par bcug la bzhag ste /
phyi'i dkyil 'khor gyi nang du shar gyi sgor mngon par phyogs par sna tshogs pad+ma bris te /
de'i steng du dpal rdo rje sems dpa'i phyag rgya chen pos nye bar 'dug pa'am /
yang na dbang bskur ba'i dkyil 'khor du sna tshogs pad+ma bris pa'i ras ris kyis bkab pa'i seng ge'i gdan la 'dug ste /
mchod yon phul la sngon du 'gro ba'i mchod pa lngas bdag nyid yang dag par mchod la /
rnam par rgyal ba'i bum pa las rdo rje khu tshur gyis chu blangs te dbang bskur bar bya zhing /
chu de btung bar yang bya'o / /
de yang oM badzra a b+hi Shiny+tsa hUM zhes bya ba brjod cing / /
'di ni khyod kyi dmyal ba'i chu / /
zhes bya ba la sogs pa mna' bsgag pa'i snying po yang brjod cing bya'o / /
de nas gos dang rgyan rnams kyis bdag nyid brgyan la /
sangs rgyas lnga'i cod pan gyi phyag rgya'i dbang bskur ba dang /
phyi'i yang de bzhin gshegs pa lnga'i cod pan dang dar dpyangs kyis dbang bskur ba blangs nas /
rdo rje dang bdag po dang /
ming gi dbang bskur ba dang /
dngos grub kyi rdo rje brtul zhugs kyang gzung bar bya'o / /
de nas phyi'i me tog la sogs pas bdag nyid yang dag par mchod la /
'dod chags rdo rje ma la sogs pa'i phyag rgya'i mchod pa bcu gnyis kyis yang dag par mchod par bya'o / /
de nas de kho na nyid chos dang dam tshig rnams blangs la dril bu dkrol zhing dam tshig gsum gyi glu'i mchod pa bya ba yin no / /
de nas bcom ldan 'das la phyag byas nas snying po dang phyag rgya bzhi'i ye shes bcom ldan 'das las blangs la tshigs su bcad pa lngas rjes su gnang ba dang /
gzengs bstod pa dang /
lung bstan pa blangs te /
slar yang bdag byin gyis brlab pa la sogs pa dang /
ji ltar mngon par 'dod pa'i bzlas pa byas te 'byung bar bya'o / /
slob dpon gyi las kyi cho ga yongs su rdzogs par bya ba'o // //
de nas slob ma gzhug pa la sogs pa'i cho ga bya ste /
rdo rje mchod yon bskor zhing gnas / /
snying gar bzhag ste gdong bskyod pa'i / /
spyi bos yang dag phyag byas nas / /
dngos grub thams cad rab grub pa'o / /
bde ba chen po chags pa che / /
'gro kun la yang 'grub 'gyur zhes / /
lan gsum bskor ba byas nas ni / /
bstod de dkyil 'khor du gzhug bya / /
de nas dus kyi mchod pa yis / /
bde chen yang dag mchod nas ni / /
rdo rje bzung nas dbang bskur phyir / /
de bzhin slob ma 'jug par bya / /
de la bslab pa'i gzhi lnga yongs su gzung ba'am /
dge tshul lam /
dge slong gi sdom pa yongs su bzung ba'i slob ma ji lta ba bzhin du lhag par gnas par byas pas sdom pa gzung bar bya ba yin no / /
des kyang slob dpon la phyag byas nas /
dga' chen khyod bdag ston pa bas / /
slob dpon khyod ni dgongs su gsol / /
byang chub chen po'i tshul bstan pa / /
mgon po chen po bdag 'tshal lo / /
dam tshig nyid de bdag la stsol / /
sdom pa yang ni bdag la stsol / /
zhes bya'o / /
de nas rdo rje gnod sbyin yongs su bzlas pa'i sna tshogs pa'i gos kyis stod g.yogs byas shing /
rdo rje lcags kyu ma la sogs pa yongs su bzlas pa'i sna tshogs pa'i gos kyi gdong g.yogs dang ldan zhing /
me tog gi phreng ba dang bcas pa'i dri zhim por byas pa'i slob ma phyag bzhi la sogs pa sngon du 'gro bas sdom pa 'dzin du gzhug par bya'o / /
de'i rjes la /
oM sarba yo ga tsit+ta u pA da yA mi zhes bya bas byang chub tu sems bskyed du gzhug go / /
de bzhin du de'i snying gar su ra te sa ma ya s+t+waM ho badzra sid+d+hi ya thA su khaM zhes bya bas rdo rje bskyed la /
de rdo rje sems dpar byin gyis brlabs te /
dri dang me tog la sogs pas mchod nas yon gyi mchog blangs la rdo rje shugs kyis rang 'jug pa'i tshul du bcug nas /
dga' ba chen po ni zhes bya ba brjod du gzhug go / /
de nas de la ji lta ba bzhin du dbab pa bskyed la /
de bzhin du slob ma me tog dor du gzhug go / /
de nas phreng ba'i dbang bskur ba de la byin nas de'i gdong g.yogs dgrol bar byas la dkyil 'khor bstan par bya'o / /
de nas slar yang 'jug pa'i phyag rgya bcing du bcug nas de nyid kyi snying gar dgrol bar bya'o / /
de nas de bzhin du de nyid rdo rje sems dpar byin gyis brlabs te /
de'i lus la rdo rje sems dpa' la sogs pa rnams gnas ji lta ba bzhin du dam tshig gi phyag rgya rnams kyis bkod la /
de bzhin gshegs pa rnams kyang ji lta ba bzhin du bkod de /
slob dpon dbang bskur ba'i cho gas yon gyi mchog blangs te /
chu'i dbang bskur ba dang /
phyag rgya dang /
cod pan dang /
dar dpyangs dang /
rdo rje dang /
bdag po dang /
ming gi dbang bskur ba rnams kyis dbang bskur bar bya'o / /
de nas de la dngos grub kyi rdo rje brtul zhugs sbyin par bya'o / /
de nas me tog la sogs pa dang /
'dod chags rdo rje ma la sogs pas de yang dag par mchod la /
gsang ba lnga'i de kho na nyid chen po'i bshad pa byas la /
de kho na nyid dang /
chos dang /
dam tshig rnams de la sbyin te /
dam tshig gsum gyi rdo rje'i glu'i mchod pa slob tu gzhug go / /
de nas tshigs bcad lngas rjes su gnang ba dang /
mna' sngon du song ba'i snying po dang /
phyag rgya bzhi'i ye shes byin la /
gzengs bstod pa dang /
lung bstan pas lung bstan par bya'o / /
de nas ji ltar zhugs pa rnams la de bzhin gshegs pa thams cad la sogs pa'i dbugs dbyung ba dang /
sngon du spyod pa byas pa'i slob ma'i cho ga dang bcas pas rjes su bsgrub pa dang /
so sor rjes su bsgrub pa byin la /
tshogs kyi dkyil 'khor bris pa'i dkyil 'khor ram /
lugs ma'am /
brdungs pa'i lha'i sku dang ldan pa'i dkyil 'khor du zhugs te /
rdo rje dang dril bu gnyis brla gnyis la bcings te /
des de rgyun ma chad par dkrol zhing sku gsung thugs kyi rdo rje'i don bsgom par bya'o / /
slar yang g.yas pa'i rol mo dang bcas pa'i rdo rje dang dril bu dang ldan pa'i bi wang la sogs pa dang /
de kho na nyid kyi glu dang bcas pa'i yi ge hUM gi glus rjes su bsgrub par byas pa'i snod du gyur pa'i slob ma'i cho gas rjes su bsgrub pa'i rnal 'byor gyis gzhag par byas la /
slob ma'i tshogs dang lhan cig tu dkyil 'khor bskor ba lta bu'i gar byas la /
rdo rje sems dpa' la sogs pa'i rnal 'byor pas rdo rje sems dpa' la sogs pa'i gdong brnyan rang gi gdong la bgos la /
rdo rje sems dpa' la sogs pa'i rgyan rnams kyis bdag nyid yang dag par brgyan la /
de'i rnal 'byor dang ldan pa'i phyag rgya sna tshogs kyis mchod par bya ba yin no / /
dang por re zhig rgyal mtshan gyi ming can gyi rjes su sgrub pa pos gnas gang du rdo rje sems dpa' bzhugs pa dang /
ji lta bu yin /
ci mdzad ces bya ba dri bar bya'o / /
de nas sgrub pa pos /
dngos grub kun gyi bde ba nyams dga' ba'i / /
thar pa'i grong du bcom ldan bde chen 'jug /
mchog tu bde ba dam pa'i dngos grub kyis / /
dzaHhUM baM hoHrab tu grub par mdzod / /
ces bya ba'i 'jug pa'i glu'i mchod pa dang bcas pas bya ba yin no / /
de nas rdo rje slob dpon gyis brtsams pa dang /
rgyud gzhan las gsungs pa'i ji ltar rtogs pa'i phyag rgya sna tshogs pa'i mchod pa dang /
rjes su mthun pa'i glu'i mchod pa bya'o / /
de nas slob dpon gyis /
sangs rgyas kun gyi gsang ba che / /
dam tshig mchog ni sgrub pa'o / /
zhes bya ba nas /
ji srid gsang ba mchog ces bya ba'i bar gyis gsang ba'i dkyil 'khor gyi gtam bya ba yin no / /
dkyil 'khor gzhan du rab tu 'jug pa'i glu'i mchod pa byas la /
dang po sbyor ba dang /
dkyil 'khor rgyal po mchog gi ting nge 'dzin ston par byed pa'o / /
de nas dang po'i gnas nyams dga' / /
zhes bya ba la sogs pa'i gtam bya ba yin no / /
rang gi mtshan ma bzung ste /
don gyi tshul gyis lha'i phyag rgya chen po bcings la snying po brjod par bya'o / /
de ltar 'dod chags rdo rje ma la sogs pas rang gi lha'i gtam gyis phyag mtshan blangs te don gyi tshul sbyin par bya'o / /
phyi nas rang gi phyag rgya chen po bcings te /
rang gi lha'i snying po bzlas la de nas slob dpon gyis dkyil 'khor bsgom par bya'o / /
de nas bsgoms pas ngal na slar yang phyag rgya sna tshogs pa'i mchod pa bya'o / /
de nas dkyil 'khor bsgom par bya'o / /
de nas ngal bsos la yi ge hUM gi glu de nyid de kho na nyid kyi glu dang bcas pa brjod cing /
phyag rgya sna tshogs pa'i mchod pa byas na /
nyi ma 'char ba'i dus su rang gi phyag rgya chen po'i dngos grub kyis thams cad 'grub par 'gyur ro / /
gal te grub par ma gyur na ngal bso zhing khrus la sogs pa byas la zla ba gcig gi bar du bsgom par bya'o / /
mthar nya la mtshan thog thag ngal bso zhing phyag rgya sna tshogs pa'i mchod pa'i sbyor bas bsgrub par bya'o / /
de nas nyi ma 'char ba'i dus su bcom ldan 'das 'khor dang bcas pa byon te tshogs dang bcas pa'i sgrub pa po'i lus dang ngag dang yid kyi rdo rje la zhugs pa yin no / /
de nas dpal rdo rje sems dpa' nyid du 'gyur ba yin no / /
dpal mchog dang po ni bshad zin to / /
de la de bzhin gshegs pa thams cad ni byang chub kyi sems la sogs pa'i rang bzhin can te /
de dag gi dpal dam tshig chen po'i dkyil 'khor ni dpal rdo rje sems dpa'i gsang ba'i dkyil 'khor lha mo bzhi dang yang dag par sbyor ba nye bar mtshon pa gang yin pa de'i cho ga ni rtogs pa ste de'i grub par bya ba dang /
sgrub par byed pa ston pa'i ngo bo yongs su rdzogs pa ni mthar thug pa gsang ba zhes bya'o / /
dpal mchog dang po'i rgya cher 'grel bshes rab kyi pha rol tu phyin pa 'byung ba zhes bya ba las de bzhin gshegs pa thams cad kyi dpal dam tshig chen po'i dkyil 'khor gyi cho ga'i bshad pa rdzogs so // //
de nas 'dod chags kyis 'dod chags spang ba'i phyir dpal rdo rje sems dpa'i ras ris kyi dkyil 'khor chen po'i rang bzhin can gyi de bzhin gshegs pa thams cad kyi dpal chen po'i dkyil 'khor bstan nas /
da ni de bzhin gshegs pa'i rnal 'byor pa rnams la myur du dngos grub sgrub par byed pa de'i de bzhin gshegs pa'i gsang ba'i dkyil 'khor bstan par bya ba'i phyir /
de nas zhes bya ba la sogs pa gsungs te /
de nas kyi sgra ni de ma thag pa rjod par byed pa ste /
dang po sbyor ba 'das ma thag pa nyid du'o / /
dpal rdo rje sems dpa'i ras ris kyi dkyil 'khor las gsungs pa nyid 'dir dang po'i sbyor ba'i ting nge 'dzin yin no / /
de'i phyir zhes bya ba ni rgyu la'o / /
gang gi phyir mchog tu gsang ba'i cho ga 'dis de bzhin gshegs pa'i zlos pa pos sum 'gyur gyi dngos grub grub par 'gyur ba'i rgyu de'i phyir /
mchog ste phul du byung ba yin no / /
de bzhin gshegs pa thams cad ni rnam par snang mdzad la sogs pa rnams te /
de dag gi dam tshig chen po gsum ni nam mkha'i khams thams cad du bzhugs pa'i sku gsung thugs kyi rdo rje sems dpa' dang /
'jig rten dbang phyug dang /
nam mkha'i snying po'i gzugs kyis byin gyis brlabs pa gang yin pa de'i dngos grub kyi don du gsang ba'i cho gar gyur pa ni de bzhin gshegs pa'i gsang ba'i dkyil 'khor gyi rtogs pa skabs su bab par 'gyur ro zhes bya ba'i don to / /
dam tshig chen po gsum gang yin zhe na /
sangs rgyas dang chos dang zhes bya ba la sogs pa la /
de la de bzhin gshegs pa thams cad kyis rtogs par gyur pas na sangs rgyas te /
byang chub chen po'i sems kyi mtshan nyid can gyi rdo rje 'chang ngo / /
shes rab kyi pha rol tu phyin pa la zhugs pa'i rang bzhin can gyi 'jig rten gyi dbang phyug so so yang dag par rig pa bzhi'i ngo bo nyid ni chos so / /
rang bzhin gyis 'od gsal ba'i brtson 'grus kyi pha rol tu phyin pa bya ba nan tan sgrub pa'i ye shes las byung ba gzugs thams cad ston pa'i sprul pa'i sku'i rang bzhin ni dge 'dun no / /
gsum po de dag nam mkha'i khams thams cad la khyab nas bzhugs te /
de'i phyir dam tshig chen po gsum po 'di yin no / /
dkon mchog gsum po 'di dag gzugs gang gis gang du bri bar bya zhe na /
ras zhes bya ba la sogs pa la /
rdo rje sems dpa' la sogs pa'i byang chub sems dpa' rnams kyi mchog gi gzugs can gyi dkon mchog gsum po 'di ni ras la bri bar bya'o / /
ji lta bu zhe na /
go cha bcas te go cha dang ldan pa'o / /
rdo rje mchog gi go cha mchog la sogs pa rgyan thams cad kyis rab tu mdzes shing legs par brgyan pa bri bar bya'o / /
de'ang phyag mtshan ji lta bu dang ldan pa yin zhe na /
rdo rje mtshon cha bstod pa zhes bya ba la sogs pa la /
rdo rje rtse gcig pa'i mde'u dang ldan pa'i mda' ni rdo rje mtshon cha ste /
de bstod pa ni gyen du 'degs pa'o / /
rdo rje mtshon cha bstod pa dang /
pad+ma dam pa dang /
rin po che chen po 'chang ba ni / /
rdo rje mtshon cha bstod pa dang /
pad+ma rin chen 'chang ba'o / /
mchog ni phul du byung ba'o / /
'dir bshad par 'gyur te /
ras kyi dbus su sna tshogs pad+ma'i steng du g.yon pa'i de bzhin gshegs pa'i khu tshur gyis gzhu bzung nas /
phyag g.yas pas mda' bstod pa la sogs pa brtson pa'i rdo rje sems dpa'i gzugs can gyi de bzhin gshegs pa bri bar bya'o / /
pad+ma de nyid du rdo rje sems dpa'i g.yas logs su pad+ma kha 'byed pa'i tshul gyis 'phags pa spyan ras gzigs dbang phyug gi gzugs 'dzin pa'i chos bri bar bya'o / /
pad+ma de nyid du rdo rje sems dpa'i g.yon logs su rdo rje rin po che 'dzin pa'i nam mkha'i snying po'i gzugs 'dzin pa'i dge 'dun bri bar bya'o / /
de dag thams cad 'od kyi 'khor lo gcig dang /
rin po che'i cod pan gyis dbang bskur ba dang ldan pa sems dpa'i skyil mo krung gis bzhugs so / /
gnas gang du ras la dkon mchog gsum 'di bri bar bya ba yin zhe na /
'khor lo de ni brtags nas su / /
gsang ba'i dkyil 'khor dam pa'o / /
zhes bya ba la 'das ma thag tu bshad pa'i dpal rdo rje sems dpa'i gsang ba'i dkyil 'khor dam pa ste phul du byung ba yang dag par bris la /
de'i dbus kyi re'u mig la dkon mchog gsum gyi ras ris bri bar bya'i gzhan du ni ma yin no zhes bya ba'o / /
de bris nas de'i rjes la ji ltar bya zhe na /
ci rigs par ni bsgrubs byas na / /
sum 'gyur du ni 'grub par 'gyur / /
zhes bya ba la rdo rje sems dpa'i gsang ba'i dkyil 'khor gyi cho ga ni ci rigs pa ste /
de las mi 'da' bar dkon mchog gsum 'di bsgrub par bya ste /
de ltar bsgrubs na sum 'gyur du 'grub pa ste /
rdzogs shing mngon du 'gyur ba yin no / /
de bzhin gshegs pa thams cad kyi sku gsung thugs kyi gsang ba ni sum 'gyur te /
de dang ldan pa'i rdo rje 'chang la sogs pa'i gzugs 'dzin pa'i dkon mchog gsum sum 'gyur ro / /
rdo rje sems dpa'i gsang ba'i dkyil 'khor bsgrub pa'i cho ga des rnal 'byor pa la grub par 'gyur ro / /
snying po gang gis de bzhin gshegs pa'i gsang ba'i dkyil 'khor 'di sprul nas bri bar bya zhe na /
de la 'di zhes bya ba la sogs pa la de la zhes bya ba'i sgra ni dgra nye bar dgod pa la'o / /
'di zhes bya ba ni thugs ka la gnas pa'o / /
de bzhin gshegs pa thams cad kyi dam tshig chen po gsum rdzogs par byed pa'i nges pa'i shes pa ni dam tshig chen po zhes bya ba'i mchog gi snying po ste /
de ston par byed pa'i sgra yang nye bar btags nas de nyid yin no / /
de yang las ji lta bu dang ldan pa yin zhe na /
mchog gi dngos grub ma lus par stsol ba'o zhes bya ba la /
dkon mchog gsum gyi dngos grub bzung bas rigs thams cad kyis dngos grub ster bas nam chog gi dngos grub ma lus par stsol ba'i snying po de yin no / /
oM b+hU khaM zhes bya ba la /
yi ge oM ni rdo rje 'chang ngo / /
yi ge b+hU ni rdo rje dbang phyug go / /
yi ge khaM ni nam mkha' ste 'phags pa nam mkha'i snying po'o / /
ji skad du /
rdo rje dril bu phyag rgya dang / /
dam tshig gsum po mchog yin te / /
oM b+hU khaM du yang dag bshad / /
sangs rgyas phyag rgya brda ru byas / /
zhes bya ba gsungs so / /
de ltar na de nas zhes bya ba nas brtsams te ji srid oM b+hU khaM zhes bya ba'i bar du bstan pas ting nge 'dzin gnyis bstan pa yin no / /
de nas 'dus pa sngon du 'gro bas gsum pa shes par bya'o / /
dam tshig dang dbang bskur ba thob pas 'dir bzlas pa dang /
bsgom pa bya ba yin no zhes cho ga 'di rab tu bstan par bya ba'i phyir /
khyim mam zhes bya ba la sogs pas slob dpon gyi las kyi cho ga dang /
slob ma gzhug pa la sogs pa'i cho ga rgyas par gsungs te /
khyim zhes bya ba ni rab tu grags pa'o / /
nags tshal zhes bya ba ni sna tshogs pa'i rigs can gyi shing drung gi tshogs so / /
de dag 'dir dpal rdo rje sems dpa' gsang ba'i dkyil 'khor gyi cho gas nye bar mdzes shing yang dag par brgyan la /
snga ma bzhin du dpal rdo rje sems dpa'i ras ris kyi cho gas rang 'jug pa'i cho ga thams cad dang /
slob ma gzhug pa'i cho ga rjes su spyad la /
mchog gi mtshon cha'i cho gas thams cad byas nas /
de bzhin gshegs pa thams cad kyis rigs lnga'i bshad pa byas la /
'di brjod pas te slob ma rnams la bstan par bya'o / /
de nyid ces bya ba la sogs pa la de nyid ni dngos po'i rigs pas bdud bzhi las rnam par rgyal ba'i bcom ldan 'das rnams yin no / /
ni'i sgra ni gang gi phyir gyi don du'o / /
byang chub sems dpa' ni rdo rje sems dpa' dang /
'jig rten dbang phyug dang /
nam mkha'i snying po rnams te /
sangs rgyas bcom ldan 'das de bzhin gshegs pa rnams ni rnam par snang mdzad dang /
mi bskyod pa dang /
rin chen 'byung ldan dang /
snang ba mtha' yas dang /
don yod grub pa'i rang bzhin can no / /
'di ltar bshad par 'gyur te /
gang gi phyir de bzhin gshegs pa rnams nyon mongs pa dang /
lha'i bu dang /
phung po dang /
'chi ba dag gi bdud bcom par mdzad na bcom ldan 'das te /
de'i phyir 'chi bdag gi bdud la sogs pa dang bral bas 'khor ba'i phyi ma'i mthar thug gi bar du rtag tu rdo rje 'chang dang /
'jig rten dbang phyug dang /
byang chub sems dpa' nam mkha'i snying po'i gzugs 'dzin pa yin no zhes bya ba yin no / /
de dag ci mdzad ce na /
lta ngan zhes bya ba la sogs pa la /
'khor ba la rtag pa'i 'du shes can gang yin pa de ni lta ba ngan pa dang ldan pa'i sems can rnams so / /
de dag gi rtag pa'i 'du shes dang bral bar mdzad pa'i phyir /
shAkya'i rigs la sogs pa'i skye ba yongs su bzhes pa mdzad nas sprul pa'i sku yongs su mya ngan las 'das pa chen po ston par mdzad do / /
longs spyod rdzogs pa'i skus ni ma yin no / /
rdo rje 'chang la sogs pa'i byang chub sems dpa'i gzugs kyis lta ba ngan pa dang ldan pa rnams la phan pa'i don du rdo rje 'chang la sogs pa'i gzugs 'dzin cing mya ngan las 'das pa ston par mdzad pa yin no / /
ma lus pa ni sems can gyi khams thams cad de /
de 'dul ba dang lung dang rtogs pa la rab tu bzhag pa'o / /
de'i don du brtson pa ni spro ba'i brtson 'grus te /
der brtan pa'i nges pa ni mi phyed pa'i ye shes te /
des go cha dang bcas pa ni sems can gyi don du go cha dang ldan pa'o / /
shin tu srid pa la gnas pa ni mi gnas pa'i mya ngan las 'das pa ste /
de nyid mchog ste phul du byung ba'i go cha la sogs pa gang yin pa bgos pa de ni shin tu srid pa'i gnas mchog gi go cha la sogs pa bgos pa'o / /
sogs pa'i sgra ni cod pan dang /
rna rgyan dang /
gdu bu dang /
dpung rgyan la sogs pa gzung bar bya'o / /
dkon mchog gsum nyid nye bar 'gro ba ni thob pa'o / /
dkon mchog gsum nyid nye bar 'gro bde gang yin zhe na /
sangs rgyas chos dang dge 'dun rnams / /
zhes bya ba'o / /
de dag la ji lta bu dang ldan pa yin zhe na /
shin tu zhes bya ba la sogs pa la /
gdul bya'i skye bo'i rgyud la thog ma dang tha ma med pa'i mi gnas pa'i mya ngan las 'das pa bskyed pa ni shin tu srid pa grub pas te /
de nyid rnam par dag pa'i dpal ni bag chags dang bcas pa'i nyon mongs pa'i dri ma dang bral ba'i dkon mchog gsum gyi rang bzhin can gyi mdangs gang yin pa de dag gdul bya'i skye bo'i rgyud la rdzogs par byed pa'o / /
rnam par dag pa'i dpal mdzad pa yin no / /
mchog ni phul du byung ba ste rdo rje 'chang la sogs pa'i rang bzhin can gyi de bzhin gshegs pa de dag yin no zhes bya'o / /
de kho na nyid 'di brjod pa gang yin zhe na /
de bzhin gshegs pa thams cad kyi mchog ni gsang ba'i rdo rje'o zhes bya ba la rnam par snang mdzad dang /
mi bskyod pa dang /
rin chen 'byung ldan dang /
'od dpag med dang /
don yod grub pa rnams ni de bzhin gshegs pa thams cad de /
de rnams kyi mchog ni phul du byung ba'o / /
thog ma dang tha ma med pa gnyis su med pa'i thugs rang rig pa'i rang bzhin gyi phyir gsang ba'i rdo rje de nyid yin no / /
'dis ni 'di ltar bshad par 'gyur ro / /
rdo rje'i don 'di mngon du byas shing de bzhin gshegs pa'i rigs kyi rnal 'byor pas de bzhin gshegs pa'i rdo rje blangs te gzung bar bya'o / /
de ltar de bzhin gshegs pa'i rdo rje de kho na nyid kyis gzung ste /
de bzhin gshegs pa'i dril bu chos kyi dril bu dkrol cig ces bya ba'i cho gas 'di rab tu bstan par bya ba'i phyir /
de nas mchog tu gsang ba'i chos nyid kyi dril bu'o zhes bya ba gsungs te /
de nas kyi sgras ni skabs la bab pa'o / /
mchog tu gsang ba'i chos nyid ni sgra'i rjes su 'gro ba'i shes rab po / /
de ston par byed pa'i phyag rgya ni dril bu'o / /
thams cad nam mkha'i mtshan nyid can / /
zhes bya ba la 'dus byas dang 'dus ma byas kyi dngos po thams cad don dam par nam mkha'i rang bzhin can no / /
nam mkha'i rang bzhin 'di lta bu dang ldan pa yin zhe na /
nam mkha' yang ni mtshan nyid med / /
ces bya ba la rdzas thams cad med pa'i mtshan nyid can ni nam mkha'i mtshan nyid can no / /
ji ltar nam mkha'i mtshan nyid med pa de bzhin du dngos po thams cad kyang mtshan nyid med pa yin no zhes bya ba yang gi sgras ni ston pa yin te /
don dam par chos thams cad gdod ma nas ma skyes pa'i rang bzhin nyid yin pa'i phyir ro zhes bya bar dgongs so / /
nam mkha' dang mnyam pa nyid ni de bzhin nyid de /
de'i sbyor ba ni rnal 'byor pa'i sems dang sems las byung ba de bzhin nyid ro gcig pa'o / /
rgyu de nyid kyi phyir rnal 'byor pa des kun mchog mnyam pa nyid ni de bzhin nyid de /
de la gsal ni khyab par gyur pa yin no / /
shes rab kyi pha rol tu phyin pa'o zhes bya ba la /
sgra'i rjes su 'gro ba'i shes rab kyis nam mkha'i dang mnyam pa nyid du khyab par rnal 'byor pas thob pa de ni shes rab kyi pha rol tu phyin pa ste /
lhag par mos pa 'dis rnal 'byor pas dril bu dkrol bar bya ba'o / /
'di ltar bshad par 'gyur te /
thams cad nam mkha'i mtshan nyid can / /
nam mkha' yang ni mtshan nyid med / /
nam mkha' dang mnyam sbyor ba yis / /
kun mchog mnyam pa nyid du gsal / /
zhes bya ba de lta bu'i sgra ni dril bu sgrogs pa yin no zhes bya bas dril bu dkrol bar bya zhing / /
de'i sgra la lhag par mos par bya ba yin no / /
de ltar chos kyi dril bu dkrol / /
zhes bya ba bstan nas /
dam tshig gi phyag rgya chen po byin gyis rlobs shig ces bya ba'i cho ga 'di rab tu bstan par bya ba'i phyir /
de nas dam tshig chen po gsum gyi sdom pa zhes bya ba gsungs te /
de nas kyi sgra ni snga ma bzhin no / /
chen po yang de yin la dam tshig gsum yang de yin pas na dam tshig chen po gsum ste /
dkon mchog gsum gyi sku'i gsang ba'o / /
de'i rang bzhin gyi bsgom pa ni sdom pas te de brjod par bya'o zhes bya ba'i dam tshig gi lhag ma'o / /
longs spyod kyang yin la kun kyang yin pas na longs spyod kun te /
rigs kyi lha thams cad kyi gzugs kyi rang bzhin yin no / /
de rnams longs spyod pa ni de'i rang bzhin la lhag par mos pa'o / /
ni'i sgra ni nges par gzung ba'o / /
longs spyod thams cad la longs spyod par byed par 'gyur ba kho nas zhes bya ba'o / /
de dag gis dkon mchog gsum la mchod par bya'o zhes bya ba brjod cing rang nyid mchod par bya'o zhes bya ba dang sbyar ro / /
de dag khyad par ji lta bu dang ldan pa yin zhe na /
bsten pa ste bsgom par bya ba rnams kyis so / /
rang gi bdag nyid las su gyur pa'o / /
bdag nyid ni byed par gyur pas so / /
sangs rgyas dang chos dang dge 'dun la mchod pa ni dkon mchog gsum la mchod pa'o / /
mchog ni dam pas te nang du brjod pa'i rnam pas brjod pa ni bsam zhing bsgom pa'i mtshan nyid can gyi so sor rtog pa'i mchod pa 'dis bdag nyid mchod par bya'o / /
dam tshig chen po gsum gyi sdom pa 'di las ji lta bu dang ldan pa yin zhe na /
de bzhin gshegs pa'i rnal 'byor bsgrub pa'o zhes bya ba la /
rnam par snang mdzad la sogs pa'i de bzhin gshegs pa rnams kyis phyag rgya chen po ni rnal 'byor te /
de sgrub pa ni rdzogs pa'i rgyu'o / /
'dis ni 'di ltar bshad par 'gyur te /
de bzhin gshegs pa'i rnal 'byor pa rang gi de bzhin gshegs pa'i phyag rgya chen po bsgrub par 'dod pas /
ji lta ba bzhin du de kho na nyid kyis rdo rje bzung la /
chos kyi dril bu dkrol bar bya'o / /
de nas rang gi de bzhin gshegs pa'i phyag rgya chen po bcings la /
gzugs gang dang gang gis sems can gdul bar 'gyur pa'i gzugs de dang de rnams kyis rnam par sbyar bar bya'o / /
de nas bdag nyid kyis bya ba byas pa lta bu'i de bzhin gshegs par bsams la bzlas pa'am bsgom par bya ba yin no / /
thabs kyi cho ga 'di yis ni / /
zhes bya ba la de kho na nyid dang /
chos dang /
dam tshig gzung ba'i rang bzhin can gyi thabs kyi cho gas 'dod pa'i yon tan lnga ni rnam par snang mdzad dang mi bskyod pa dang /
rin chen 'byung ldan dang /
'od dpag tu med pa dang /
don yod grub pa rigs dang bcas pa rnams 'dod pa'i yon tan lnga gsang ba sra zhing mtho ba'i rgyud du gsungs pa'i 'dod pa'i yon tan lnga la spyad kyang 'grub par 'gyur ro / /
kyang gi sgras ni gcig la yang ngo zhes bstan to / /
bza' min pa yang bza' byas na / /
zhes bya ba la bza' bar bya bas na bza' ba ste /
rnal 'byor pas rang gi rigs kyi dkyil 'khor gyi lha'i gzugs kyis nam mkha'i khams gang bar byas la /
de'i sems can gyi khams ma lus par rang rang gi rigs kyi lha'i dkyil 'khor gyi gzugs su byas te /
rang gi rang bzhin du bsgom par bya'o zhes bya ba'i don to / /
bza' bar bya ba ma yin pas na bza' bar mi bya ba ste /
rigs gzhan gyi dkyil 'khor gyi lha'i gzugs rnams so / /
bza' bar mi bya ba de rnams kyang bza' zhing rigs lnga'i dkyil 'khor gyi lha'i rang bzhin gyi bdag nyid rnam par bsgom par bya ste /
de bzhin gshegs pa'i dngos grub sangs rgyas nyid kyi mtshan nyid can rtag pa ni thog ma dang tha ma med pa ste de rnal 'byor pa rnams kyis thob par 'gyur ro / /
de bzhin gshegs pa thams cad ces bya ba la sogs pa la gang zhig de kho na nyid la sogs pa gsum po 'di ni de bzhin gshegs pa thams cad kyi mchog tu gsang ba'i dam tshig chen po gsum ni de yin no zhes bya ba'o / /
de ltar brjod nas zhes bya ba ni slob dpon gyis slob ma rnams la bstan nas /
snying po byin pa de dag phyag rgya chen po bcing ba la sogs pa slob tu bcug nas /
de'i rjes la rdo rje sems dpa'i gsang ba'i dkyil 'khor bsgrub pa'i cho gas ji ltar mngon par 'dod pa'i phyag rgya chen po la sogs pa'i dngos grub slob ma'i tshogs dang bcas pa'i slob dpon gyis bsgrub par bya'o / /
de nas zhes bya ba la sogs pa rnams la snying po byin nas phyag rgya bzhi'i ye shes tshigs su bcad pa gzhan nyid de bzhin gshegs pa'i rnal 'byor gyis de bzhin gshegs pa'i rdo rje 'chang gi slob dpon te des sbyin par bya'o / /
ji ltar zhe na /
rdo rje mchod pas mchod nas ni / /
zhes bya ba la ro dang bza' ba dang rnam par rol pa dang /
glu dang rol mo'i mchod pa la sogs pa rnams kyis dkyil 'khor yang dag par byas na'o / /
de nas ji ltar bya zhe na /
ci 'dod spyod pa'i mchod pa yis / /
slob ma thams cad mchod du gzhug /
ces bya ba la phyi'i me tog la sogs pa rnams dang /
'dod chags rdo rje ma la sogs pa'i phyag rgya'i mchod pa bcu gnyis slob ma'i tshogs thams cad mchod pa byed du gzhug go zhes bya ba'i don to / /
longs spyod kun la longs spyod kyang / /
zhes bya ba ni bshad zin to / /
kyang gi sgra ni bsdu pa la'o / /
khyad par ji lta bu dang ldan pas she na /
dkon mchog gsum la phul ba zhes bya ba la /
mdzes pa'i dkon mchog gsum ni dkon mchog ste /
sangs rgyas dang /
chos dang /
dge 'dun gyi rang bzhin no / /
de ci'i phyir zhe na /
dkon mchog gzhan thams cad las phul du byung ba nyid kyi phyir ro / /
de las sprul pa'i longs spyod la longs spyod pa rnams ni phyi'i rin po che la sogs pa thams cad kyi rang gi bdag nyid dang /
gzhan rnams 'dod pas te /
gal te mngon par 'dod na yang dag par mchod na slob dpon de ji ltar mngon par 'dod pa'i dngos grub sgrub cing grub par 'gyur ro / /
'dis ni 'di ltar bshad par 'gyur te /
snga ma bzhin du sdig pa bral ba'i mthar thug pa'i cho gas thams cad rjes su spyad nas /
rang gi snying gar gnas pa'i rdo rje la /
oM b+hU khaM zhes bya ba rnam par bsams la /
rdo rje skyil mo krung gis 'dug ste /
rdo rje bsdams pa kha gyen du blta ba skyil mo krung gi steng du yang dag par bzhag la /
rdo rje'i dbus su bkod pa'i snying po de nyid yid kyis brjod cing chos thams cad bdag med pa bsgom par bya ste /
dbyangs bcu drug dang bcas pa'i de nyid las zla ba'i dkyil 'khor gyi bdag nyid can du rang gi sems bsam par bya'o / /
slar yang de'i steng du snying po de nyid kyis mngon par bris la /
yi ge ka la sogs pa dang bcas pa'i de las zla ba'i dkyil 'khor gnyis pa ste /
slar yang snying po de dang bcas pa'i de bzhin gshegs pa'i rdo rje ste /
slar yang snying po de rdo rje'i dbus su rnam par bsams la rdo rje'i nga rgyal bsgom zhing de bzhin gshegs pa thams cad kyi sku gsung thugs kyi rdo rje'i khams de rnams rdo rje las spros te /
de dag gis sems can gyi don bya ba la slar yang rdo rje'i yid kyis gzhug par bya'o / /
de nas rdo rje de la oM b+hUM khaM zhes bya ba bzlos shing /
sangs rgyas dang /
chos dang /
dge 'dun gyi rang bzhin du bdag nyid bsams la /
ma hA sa ma ya sa twa haM zhes brjod par bya'o / /
de nas de bzhin gshegs pa thams cad kyi sku mchog bcings nas sa ma ya haM zhes bya ba brjod par bya'o / /
de nyid kyi snying ga dang /
mdzod spu dang /
mgrin pa dang /
spyi bo rnams su sa ma ya s+t+waM a d+hi tiSh+Tha swa maM zhes bya ba rang gi bdag nyid la byin gyis brlab par bya'o / /
de nas sangs rgyas dang /
chos dang /
dge 'dun gyi phyag rgya chen po /
oM b+hU khaM zhes bya ba bzlas shing bcing par bya'o / /
de nas rang gi snying ga'i zla ba la sangs rgyas dang /
chos dang /
dge 'dun gyi gsang ba'i dkyil 'khor rdo rje 'khor lo'i phyag rgya bskyed la /
dngos grub kyi rdo rje brtul zhugs kyi mthar thug par rang 'jug pa la sogs pa'i cho ga thams cad rjes su spyad la /
de bzhin gshegs pa'i dkyil 'khor chen po las gsungs pa'i rnal 'byor chen po bsgrub par bya'o / /
de nas rdo rje mtshon cha ma la sogs pa'i phyag rgya bcu gnyis kyi mchod pa rnams kyis bdag nyid yang dag par mchod la /
de bzhin gshegs pa'i dkyil 'khor chen po las gsungs pa'i phyag 'tshal ba sngon du bya ste /
de kho na nyid dang /
chos dang /
dam tshig rnams la ting nge 'dzin gsum rnam par bsgom ste /
slar yang 'dus pa la sogs pa'i cho ga rjes su spyad la /
gsang ba'i dkyil 'khor 'di nyin re zhing de srid du bsgom par bya ste /
ji srid du nyin re zhing de bzhin du mngon du gyur pa de bzhin du mthong bar 'gyur ro / /
de nas ji lta ba bzhin du rdo rje sems dpa'i dkyil 'khor bris la /
de'i dbus su rdo rje rtse gsum pa'i phreng ba'i 'khor lo zlum po ka ba brgyad kyis nye bar mdzes pa bris te /
ras la dbus kyi dkyil 'khor gyi lte bar sna tshogs pa'i pad+ma'i gdan la ji lta ba bzhin du bshad pa'i mtshan nyid can gyi dkon mchog gsum bri bar bya'o / /
de nyid kyi nang gi dkyil 'khor gyi mtshams bzhi ru rdo rje dang /
rin po che dang /
pad+ma dang /
sna tshogs rdo rje sngar bshad pa'i snying po bzhis bri bar bya'o / /
phyi'i dkyil 'khor gyi lha'i snam bu'i mtshams bzhi po la snga ma bzhin du sgeg mo la sogs pa bzhi bri bar bya'o / /
sgo rnams su lcags kyu ma la sogs pa bzhi rdo rje sems dpa'i dkyil 'khor chen po las gsungs pa'i snying po rnams bri bar bya'o / /
de nas rdo rje sems dpa'i gsang ba'i dkyil 'khor las gsungs pa'i tshul gyis de bzhin gshegs pa thams cad kyi dkyil 'khor chen po las gsungs pa'i 'dus pa dang /
mtshan brgya rtsa brgyad dang /
dgug pa la sogs pa'i cho ga byas la rang 'jug pa'i cho ga dang /
slob ma gzhug pa la sogs pa'i cho ga rgyas par bya'o / /
mchog tu gsang ba'i cho ga zhes bya ba la de bzhin gshegs pa thams cad kyi sangs rgyas dang /
chos dang /
dge 'dun gyi rang bzhin ni mchog tu gsang ba'o / /
de'i cho ga ni bsgrub par bya ba dang /
sgrub pa'i rtogs pa ste /
de yang yongs su rdzogs pa yin no zhes shes par bya'o / /
dpal mchog dang po'i rgya cher 'grel ba shes rab kyi pha rol tu phyin pa 'byung ba zhes bya ba las dkon mchog gsum gyi gsang ba'i dkyil 'khor gyi bshad pa rdzogs so // //
de ltar myur du dngos grub sgrub par byed pa la /
de bzhin gshegs pa'i ras ris kyi dkyil 'khor bstan nas /
da ni rdo rje rigs kyi rnal 'byor pa la myur du dngos grub sgrub par byed pa'i rdo rje nyi ma me ltar 'bar ba'i gsang ba'i dkyil 'khor bshad par bya ba'i phyir /
de nas rdo rje chen po'i khro bo'i rgyal po mchog gi cho ga zhes bya ba gsungs te /
de nas kyi sgra ni 'das ma thag pa ste /
dang po sbyor ba'i rjes thogs kho na la zhes bya ba'o / /
'dir dang po'i sbyor ba'i ting nge 'dzin ni dpal rdo rje sems dpa'i gsang ba'i dkyil 'khor las gsungs pa kho na'o / /
chen po yang de yin la khro bo'i rgyal po yang de nyid yin pas na /
rdo rje chen po'i khro bo'i rgyal po ste /
bcom ldan 'das rdo rje nyi ma me ltar 'bar ba'o / /
de'i mchog kyang de yin la gsang ba'i cho ga yang de nyid yin pas na mchog tu gsang ba'i cho ga ste bsgrub par bya ba dang /
sgrub pa'i ngo bor gsang ba'i dkyil 'khor ro / /
'di ltar bshad par 'gyur te /
yi ge hUM brjod cing gsang ba'i dkyil 'khor 'di rdzogs par byas la /
lha thams cad kyi snying po brjod cing rang rang gi gnas su lha thams cad kyi gzugs dgod cing drangs te /
'di ni 'dir ting nge 'dzin gnyis pa'o / /
de nas 'dus pa sngon du 'gro bas gsung pa shes par bya'o / /
de ltar ting nge 'dzin gsum bstan nas /
da ni ras la bcom ldan 'das bri bar bya zhes bya ba la sogs pas slob dpon gyi las kyi cho ga dang /
slob ma gzhug pa la sogs pa'i cho ga bshad par bya ste /
cho ga ji lta ba bzhin du dkyil 'khor bris la dbus kyi dkyil 'khor gyi lte ba'i phyogs su bcom ldan 'das rdo rje nyi ma me ltar 'bar ba ras la bri par bya'o / /
mchog ces bya ba 'di phul du byung ba'o / /
ci'i phyir zhe na /
gang gi phyir gsang ba'i cho ga 'di rgya che ba'i 'jigs pas 'jigs pa rnams la mdor bsdus pas rdo rje'i rigs thams cad kyi dngos grub rdzogs par byed pa de'i phyir mchog ste phul du byung ba yin no / /
rdo rje nyi ma me ltar 'bar ba de'i sna tshogs pad+ma'i gdan gcig kho na'i g.yas dang g.yon gyi logs dag la bzhugs pa'i rdo rje mkha' 'gro ma rnams de'i 'od kyi dkyil 'khor la brten par bri par bya'o / /
de la rdo rje nyi ma me ltar 'bar ba ni dkyil 'khor chen po las gsungs pa'i phyag rgya chen po bri bar bya'o / /
de'i lha mo dang po ni dmar ba dang dkar ba'o / /
gnyis pa ni thal ba ltar dkar ba'o / /
gsum pa ni dkar pa dang ljang ba'o / /
bzhi pa ni gser ltar dri ma med pa'i sku mchog can bri bar bya'o / /
rdo rje gtum pa'i dbang phyug grub / /
ces bya ba la kha T+wAM ga 'dzin pa'i rdo rje gtum pa'i dbang phyug ma ste de grub pa ni rdzogs pa'o / /
de nyid rdo rje kha T+wAM ga bsgreng ba dang bcas pa bri bar bya ste /
rdo rje kha T+wAM ga bsgreng ba dang bcas pa'i sku gang la mnga' ba de ni kha T+wAM ga bsgreng ba dang bcas pa'o / /
de ni thal ba ltar sku mdog dkar ba bcom ldan 'das kyi g.yas logs su bri bar bya'o / /
de'i yang g.yas logs su dmar ba dang dkar ba'i sku mdog can mda' 'dzin pa rdo rje 'dod pa me 'bar ba zhes bya ba'i ming can /
g.yon pa'i phyag gis gzhu 'dzin cing g.yas pa rdo rje rtse gcig pa'i mde'u dang ldan pa'i mda' bstod pa la brtson pa bri bar bya'o / /
bcom ldan 'das kyi g.yon logs su rdo rje khyab 'jug ma ste /
sku mdog dkar ba dang ljang ba dang /
phyag g.yon gyi sor mo dbus ma'i rtse mos rdo rje 'khor lo bstod pa la brtson pa /
phyag g.yas pas [(]gden [,]gdan [)]la brten pa dang bcas pas bzhugs pa'o / /
de'i g.yon logs su dri ma med pa'i gser gyi sku mdog can /
rdo rje dril bu'i ba dan zhes bya ba'i lha mo rdo rje dril bu dang bcas pa'i g.yon pa'i rdo rje khu tshur gyis bsnyems pas bzhugs pa /
phyag g.yas pas dril bu dang bcas pa'i ba dan 'dzin pa bri bar bya'o / /
de dag thams cad kyang sems dpa'i skyil mo krung gis bzhugs pa'o / /
cung zad mche ba gtsigs pa'o / /
khro dang bcas pa'i zhal bzhad pa / /
rang bdag la ni thugs gtad cing / /
sku ni zur gyis phyogs par bzhugs / /
gsang ba'i dkyil 'khor 'dir sprul pa la sogs pa'i las thams cad rdzogs par byed pa'i snying po ni yi ge hUM do / /
nye ba'i snying po ni hi ste lha thams cad kyi'o / /
de la yi ge hUM gis bsgrub pa ni phra mo'i cho ga gnyis pa las 'og nas 'chad par 'gyur ba de nyid 'dir shes par bya'o / /
nye ba'i snying po'i sgrub pa bshad par bya ba'i phyir mnyam po zhes bya ba la sogs pa gsungs te /
de la mnyam po ni dus gcig tu rdo rje dang bcas pa'i dril bu la sogs pa'i rol mo brdungs shing /
slob ma'i tshogs mkhas pa dang bcas pas yi ge hUM gi glu dang rol mo bya zhing zur bzhi pa'i glu'i sbyor ba nye bar mtshon pa'i rnal 'byor pa ni zur bzhi pa ste rab tu grub par 'gyur ro / /
de ltar yang rdo rje nyi ma me ltar 'bar ba'i dngos grub kyis te /
rdo rje nyi ma me ltar 'bar ba'i gsang ba'i dkyil 'khor 'dir bzlas pa'i cho ga yin no / /
gnas gang du bcom ldan 'das rdo rje nyi ma me ltar 'bar ba ras la bri bar bya ste /
'khor lo de ni brtags byas nas / /
zhes bya ba la sogs pa bcom ldan 'das rdo rje nyi ma me ltar 'bar ba ji lta ba bzhin du bshad pa'i 'bar ba'i 'khor lo de ni gsang ba'i dkyil 'khor ro / /
de nyid dam pa ni phul du byung bas te /
brtags pa ni yang dag par brtags nas gsang ba'i dkyil 'khor bris te /
dkyil 'khor gyi lte ba'i phyogs su bcom ldan 'das bri bar bya'o zhes bya ba'i don to / /
'dir dkyil 'khor gyi cho ga ji lta ba bzhin du shes par bya zhe na /
mtshon cha mchog ces bya ba la sogs pa la /
bcom ldan 'das rdo rje sems dpa' gsang ba'i dkyil 'khor gyi cho ga ni mtshon cha dam pa'i cho ga ste /
bsgrub par bya ba dang sgrub pa'i rim pa'i cho ga des rdo rje'i rigs dgug pa la sogs pa'i cho ga rgyas pa thams cad 'dir shes par bya'o / /
de ltar rdo rje sems dpa'i gsang ba'i dkyil 'khor las gsungs pa'i tshul gyis rdo rje'i rigs las gsungs pa rang 'jug pa la sogs pa'i cho ga thams cad dang /
slob ma gzhug pa la sogs pa'i cho ga thams cad rjes su spyad nas de kho na nyid la sogs pa gsum po rdo rje slob dpon gyis slob ma rnams la bshad par bya ba yin no zhes bya ba bstan par bya ba'i phyir /
de nas zhes bya ba la sogs pa gsungs te /
de nas kyi sgra ni de ma thag pa'o / /
de kho na nyid dang /
chos dang /
dam tshig ni de kho na nyid dang chos dang dam tshig rnams so / /
de rnams kyi cho gas sbyin pa ni cho ga rab tu sbyin pas te slob ma rnams la man ngag sbyin pa'o / /
dmigs pa med pa'i thugs rje chen po'i mtshan nyid kyi thog ma dang tha ma med pa'i mtshan nyid can gyi chos kyi dbyings ni rtag tu chags pa ste /
de las byung ba ste skye ba gang la yod pa de rtag tu chags pa las byung ba'i khro bo ni rdo rje nyi ma me ltar 'bar ba'o / /
de'i rdo rje me'i phung bo ni rdo rje 'bar ba 'bar ba'i tshogs te /
de'i rang bzhin can gyi sku ni sku rnams nyid de /
de dag gang yin zhe na / /
rdo rje 'bar ba zhes bya ba la sogs pa rdo rje nyi ma me ltar 'bar ba'i rdo rje ni rdo rje me ltar 'bar ba ste /
de'i rnal 'byor chen po'i mkha' 'gro ma ni de las byung ba'i rdo rje nyi ma me ltar 'bar ba la sogs pa'i rdo rje'i rigs kyi phyag rgya chen po thams cad phyogs bcu dang nam mkha'i khams la bzhugs pa'o / /
'bar ba zhes bya ba ni gdug pa rnams 'dul ba'i gzugs kyis thogs pa med pa'o / /
de ni rdo rje'i rigs zhes bya ba la de ltar rdo rje'i de kho na nyid shes par bya ste /
lhag par mos pa 'dis de gzung bar bya'o zhes bya ba'i don to / /
de ltar de kho na nyid kyis rdo rje gzung bar bya'o zhes bstan nas chos kyi dril bu dkrol bar bya'o zhes bya ba'i don to / /
de nas chos zhes bya ba gsungs te /
thams cad nam mkha'i mtshan nyid can / /
nam mkha'i yang ni mtshan nyid med / /
ces bya ba ni bshad zin to / /
nam mkha' dang mnyam pa nyid ni chos thams cad dngos po med pa'i ngo bo nyid kyi de bzhin nyid do / /
de bzhin nyid ro gcig pa'i sems dang sems las byung ba rnams ni nam mkha' dang mnyam pa nyid kyi sbyor ba'o / /
de gang la yod pa de ni nam mkha' dang mnyam pa nyid kyi sbyor ba dang ldan pa yin no / /
des thams cad ni phyag rgya chen po la sogs pa'o / /
myur ba ni myur ba nyid du sgrub par byed pa'i yin te /
de ltar dril bu sgra bsgom zhing dril bu dkrol bar bya'o / /
de ltar chos kyi dril bu dkrol / /
zhes bya bas bstan nas /
dam tshig gis ni phyag rgya cher byin gyis brlabs zhes bstan par bya ba'i phyir /
nam mkha' kun mchog ces bya ba la sogs pa gsungs te /
thams cad kyang de yin la nam mkha' yang de nyid yin pas na thams cad nam mkha' ste /
rdzas thams cad kyi dngos po med pa'i rang bzhin can gyi nam mkha' dang mnyam pa'i rang bzhin gyis 'od gsal ba'i sems so / /
de'i rnam pa can gyi ting nge 'dzin ni thams cad nam mkha'i mchog gi sbyor ba'o / /
thams cad nam mkha'i zhes bya ba la thams cad nam mkha'i mchog gi sbyor ba des 'dus byas dang 'dus ma byas kyi dngos po thams cad nam mkha' dang mnyam pa'o zhes bya ba nang du brjod pa'i rnam pas mngon du bya zhing /
rdo rje nyi ma me ltar 'bar ba la sogs pa'i chos dang /
las dang dam tshig dang /
phyag rgya chen po'i rdo rje'i rigs kyi rang bzhin gyi rdo rje'i phyag rgya rnams kyis rgyas btab pa ni rang gi rang bzhin du byas pa'i 'jig rten gsum yang sa 'og sa steng sa bla'i rang bzhin can za ba ni snang bar byed pa yin no / /
yang gi sgras ni phyogs gcig gi dngos po shin tu za bar byed pa yin no / /
rdo rje rnal 'byor gyi mkha' 'gro ma rnams ni rdo rje rigs kyi phyag rgya chen po rnams te /
de dag gi mchog tu gsang ba'i dam tshig ni 'da' bar dka' ba'i nye par sbyor ba'o / /
'dis ni don 'di 'chad par 'gyur te /
ji lta ba bzhin du de kho na nyid kyis rdo rje bzung la chos kyi dril bu dkrol bar bya'o / /
de nas rdo rje nyi ma me ltar 'bar ba la sogs pa'i phyag rgya chen po bcings nas 'dus byas dang 'dus ma byas kyi dngos po thams cad nam mkha' dang mtshungs par rnam par bsams la 'jig rten gyi khams thams cad rdo rje'i rigs kyi rang bzhin can bdag nyid kyi gzugs su bsams te bsgom par bya'o / /
cho ga 'di zhes bya ba ni de kho na nyid dang chos dang /
dam tshig gzung ba'i mtshan nyid kyi mchog thams cad de /
ma lus pa bsgrub par bya ba ni rdzogs par bya'o / /
shin tu mnyam par gzhag pa ni sems rtse gcig pa'o / /
bsgrub par bya ba de gang yin zhe na /
kun mchog ces bya ba la sogs pa la /
rdo rje rigs kyi chos dang /
las dang dam tshig dang /
phyag rgya chen po'i dngos grub rnams ni kun mchog dngos grub chen po rnams so / /
rdo rje nyi ma me ltar 'bar ba'i las brgya la sogs pa'i rgyun ni las kyi tshogs so / /
kun mchog dngos grub chen po rnams dang /
las kyi tshogs ni kun mchog dngos grub chen po'i las kyi tshogs so / /
de yang mi zad pa zhes bya ba ni thog ma dang tha ma med par bsgrub par bya'o / /
de nas ji lta ba bzhin du de bzhin gshegs pa'i cho gas rang phyag rgya rnams kyi gong du nye bar bsdu ba'i mchod pa byas nas /
rab tu 'grub par 'gyur zhes bya ba la /
'dis ni don 'di 'chad par 'gyur te /
snga ma bzhin du sdig pa dral ba'i mthar thug pa'i cho ga thams cad rjes su spyad nas rdo rje nyi ma me ltar 'bar ba rnam par bsgoms la /
dam tshig sems dpa' byin gyis brlab pa byas la /
rdo rje nyi ma me ltar 'bar pa'i phyag rgya chen po bcing bar bya'o / /
de nas ji lta ba bzhin du rang gi snying gar rdo rje nyi ma me ltar 'bar ba'i gsang ba'i dkyil 'khor rdo rje 'khor lo'i phyag rgya rdzogs par byas nas dngos grub kyi rdo rje brtul zhugs kyi mthar thug pa'i rang 'jug pa'i cho ga snga ma bzhin du byas la /
'phags pa de kho na nyid bsdus pa'i 'jig rten gsum las rnam par rgyal ba'i dkyil 'khor chen po las gsungs pa'i lha rnams kyis rnal 'byor chen po byas la de bzhin gshegs pa thams cad kyi sku rang gi lus la bcug ste /
phyag rgya bzhis rgyas btab par byas la 'jig rten gsum las rnam par rgyal ba'i phyag rgya dang /
dang po'i rdo rje sems dpa' la sogs pa rnams kyis snga ma bzhin du bdag nyid la byin gyis brlabs te dbang bskur ba thams cad bzung la dngos grub kyi rdo rje brtul zhugs blangs la /
khro bo rdo rje mtshon cha ma la sogs pa'i mchod pa'i phyag rgya bcu gnyis kyis bdag nyid yang dag par mchod la /
phyag bzhi dang rdo rje nyi ma me ltar 'bar ba'i dkyil 'khor chen po las gsungs pa'i phyag btsal ba byas nas /
dang po sbyor ba dang /
dkyil 'khor rgyal po mchog dang las kyi rgyal po mchog rnam par bsgom par bya'o / /
de nas bsdu ba dang /
mtshan brgya rtsa brgyad kyis bstod par byas la rdo rje nyi ma me ltar 'bar ba'i dkyil 'khor chen po las gsungs pa'i lcags kyus 'khor dang bcas pa'i bcom ldan 'das dkyil 'khor du bcug ste /
ji lta ba bzhin du phyag rgya bzhis rgyas btab par byas la /
dbang bskur ba'i phyag rgyas dbang bskur te mchod pa'i phyag rgya bcu gnyis kyis yang dag par mchod cing phyag 'tshal te /
de ltar nyin re bzhin du bsgom par byas na ji srid dkyil 'khor mthong bar 'gyur ro / /
yi ge hi'am /
yi ge hUM brjod cing /
rdo rje dril bu sogs mnyam bcas / /
rnam dben rol mo brdungs pa yis / /
yi ge hi yi glu rol mo / /
bya zhing zur bzhi 'grub par 'gyur / /
zhes bya ba 'di ni bzlas pa'i cho ga'o / /
de nas ji lta ba bzhin du lhag par gnas par byas la nyi ma 'char ka'i dus su rdo rje sems dpa'i dkyil 'khor chen po'i tshul du phyi'i dkyil 'khor thig btab nas /
de nang du de'i phyed kyi tshad rdo rje rtse gsum pa'i thig zlum po 'bar ba dang bcas pa dang /
ka ba brgyad dang ldan par thig gdab par bya'o / /
de nas ji lta ba bzhin du yang dag par bris la /
dbus kyi dkyil 'khor gyi lte ba'i phyogs su lha mo bzhi dang yang dag par 'dus pa'i sbyor bas hUM hi zhes bya ba brjod cing /
bcom ldan 'das ras ris la bri bar bya'o / /
dkyil 'khor chen po las gsungs pa'i snying po bzhi pos lha mo bzhi bri bar bya'o / /
phyi rol gyi dkyil 'khor gyi mtshams bzhi dang sgo bzhi la rdo rje nyi ma me ltar 'bar ba'i dkyil 'khor chen po las gsungs pa'i tshogs khro bo sgeg mo la sogs pa dang khro bo rdo rje lcags kyu ma la sogs pa bzhi bri bar bya'o / /
de la rdo rje nyi ma me ltar 'bar ba'i dkyil 'khor chen po las gsungs pa'i phyag rgya dang sngags kyis de bzhin gshegs pa'i gsang ba'i dkyil 'khor gyi cho gas dkyil 'khor bsgrub pa thams cad dang /
rang 'jug pa la sogs pa'i cho ga dang slob ma gzhug pa la sogs pa'i cho ga thams cad bya'o / /
rdo rje rnal 'byor gyi cho ga'o zhes bya ba la /
lha mo bzhi dang yang dag par 'dus pa'i sbyor bas rdo rje nyi ma me ltar 'bar ba'i sku'i gsang ba gang yin pa de gnas pa ni rdo rje rnal 'byor ro / /
de'i cho ga ni bsgrub par bya ba dang /
sgrub pa'i rtog pa bstan pa'o / /
dpal mchog dang po'i rgya cher 'grel pa shes rab kyi pha rol tu phyin pa 'byung ba zhes bya ba las rdo rje nyi ma me ltar 'bar ba'i gsang ba'i ras ris kyi dkyil 'khor gyis bshad pa rdzogs so // //
de ltar rdo rje nyi ma me ltar 'bar ba'i gsang ba'i ras ris kyi dkyil 'khor gyi cho ga bstan nas /
da ni rdo rje nyi ma me ltar 'bar ba'i ras ris kyi dkyil 'khor nyid kyi cho ga gnyis pa bstan par bya ba'i phyir /
de nas zhes bya ba la sogs pa gsungs te /
de nas kyi sgra ni de ma thag pa rjod par byed pa ste /
dang po'i sbyor ba'i rjes thogs nyid du'o / /
'dir dang po'i sbyor ba'i ting nge 'dzin ni dpal rdo rje sems dpa'i ras ris kyi dkyil 'khor las gsungs pa nyid do / /
yi ge hUM gis dkyil 'khor sprul te /
gnas ji lta ba bzhin du rang gi snying po rnams kyis lha thams cad dgod par bya ste /
ting nge 'dzin gnyis pa shes par bya'o / /
de nas ji lta ba bzhin du 'dus pa sngon du 'gro bas gsum pa shes par bya'o / /
de ltar ting nge 'dzin gsum bstan nas /
da ni dam tshig dang dbang bskur ba thob nas bzlas pa dang bsgom par bya ba yin no zhes bya ba'i cho ga 'di rab tu bstan par bya ba'i phyir shin tu phra ba la sogs pas slob dpon gyi las la sogs pa'i cho ga dang /
slob ma gzhug pa la sogs pa'i cho ga gsungs te /
'das ma thag tu bshad pa'i dkyil 'khor phra ba las kyang shin tu phra ba yin no / /
de bshad pa ni bstan par bya'o / /
'di shin tu khro ba sgeg pa ston par byed pas na shin tu gsang ba yin no / /
rdo rje ni rdo rje nyi ma me ltar 'bar ba'i rdo rje ste /
de'i gsang ba'i rnal 'byor chen po'i mkha' 'gro ma rnams kyi dkyil 'khor ni nam mkha' thams cad khyab pa'i phyir chen po de nyid yin no / /
ji bzhin zhes bya ba la sogs pa la /
dpal rdo rje sems dpa'i gsang ba'i dkyil 'khor chen po las gsungs pa'i cho gas grong khyer sum brtsegs dang skyed mos tshal la sogs pas yang dag par brgyan la /
rdo rje 'chang thams cad kyi slob dpon rdo rje nyi ma me ltar 'bar ba'i gsang ba'i dkyil 'khor las gsungs pa'i tshul gyis rnal 'byor chen po byas la /
de'i rdo rje 'dzin pas mtshan ma thob nas gsang ba'i dkyil 'khor ji lta ba bzhin du bsgrubs pas yang dag par bris la rdo rje chen po 'dod pa'i me 'bar ba la sogs pa'i gsang ba'i lha mo bzhi'i rnal 'byor dang ldan pa dang /
de'i rigs dang rgyan dang ldan pa'i bu mo bzhi dang ldan pa dang /
rang nyid rdo rje drag po'i rnal 'byor dang ldan pa dang /
de'i dbyibs dang rgyan dang ldan pas gar las byung ba'i me tog dang bcas pa'i phyag 'tshal ba'i thal mo rang gi spyi bor bcings la /
hUM rdo rje gzhu dang mda' bcas phyag 'tshal lo / /
zhes bya ba la sogs pa'i 'jug pa'i glu brjod cing lha mo bzhi'i phreng ba'i dbus na bzhugs pa'i slob dpon gyis rang gi lha'i me tog gi phreng ba blangs te /
'jug pa'i glu dang /
rang gi lha'i snying po rjod par byed pa'i bu mo de rnams dang bcas par dkyil 'khor du 'jug par bya'o / /
de nas g.yon pa'i kha ni gyen du bstod / /
rdo rje drag po bzhad pa chen po'i sgra sgrogs mchog gi ming can gyi phyag rgyas ha ha ha ha /
oM badzra ru lu ru lu laM zhes brjod cing dga' ba chen po'i dbugs kyi rlung gis ru lu ni drug dang ldan par bar ma dag gis bcom ldan 'das la mchod par bya'o / /
'di ni 'dir zhes bya ba la sogs pa ni go sla'o / /
de ltar bu mo de rnams dang lhan cig tu bcom ldan 'das la phyag byas nas me tog dor ba'i sngags kyis me tog gi tshogs gtor bar bya'o / /
de nas ji lta ba bzhin du phreng ba'i dbang bskur ba blangs te /
gdong g.yogs dkrol te dkyil 'khor mthong nas 'jug pa'i phyag rgya dgrol bar byas nas /
chu'i dbang bskur bas dbang bskur la phyag rgya'i dbang bskur ba la sogs pa nas /
dngos grub kyi rdo rje brtul zhugs kyi mthar thug pa gzung bar bya'o / /
dang po re zhig thod pa'i phreng ba'i cod pan gyis dbang bskur ba'i phyag rgyas so / /
de nas sangs rgyas lnga'i cod pan gyis dbang bskur ba'i phyag rgyas so / /
de nas thod pa'i phreng ba de bzhin gshegs pa lnga dang lhan cig pa'i gsang ba'am brdungs pa la sogs pa'i rang bzhin can rdo rje rin po che dang cod pan gyi sngags dag gis yongs su bzlas pa'i phyi'i cod pan gyis kyang dbang bskur bar bya'o / /
de la gtsug tor dang mdun dang logs gnyis dang /
rgyab tu rdo rje rtse lnga pas mtshan pa'i thod pa rnams te de rnams kyi steng du de bzhin gshegs pa rnams cod pan du bya'o / /
de ltar thod pa'i phreng ba'i dbang bskur gyis bdag nyid la dbang bskur te /
cho ga thams cad rdzogs par byas nas bdag nyid dang bu mo rnams la dam tshig gsum sbyin par bya'o zhes bya ba bstan pa'i phyir /
rdo rje pad+ma'i dbang bskur gyis / /
dam tshig 'di ni gsal par sbyin / /
zhes bya ba gsungs te /
gsang ba ni gsal ba'o / /
da ni rdo rje pad+ma'i phyag rgya bstan pa'i phyir /
de la 'di zhes bya ba la sogs pa gsungs te /
rdo rje bsdams pa nang du byas pa'i sor mo'i rtse mo thams cad phan tshun du yang dag par sbyar ba byas la mthe bong gnyis rtse mo yang dag par sbyar ba'i rtse mo byas te /
des sor mo'i rtse mo rnams dgab par byas te /
'di rdo rje pad+mas te dbang bskur ba'i phyag rgya'o / /
de nas hUM a b+hi Shiny+tsa maM zhes bya ba brjod cing gtsug tor gyi phyag rgya dang /
slar yang spyi bo dang /
rna ba gnyis kyi steng dang /
spyi bo'i rgyab tu dbang bskur bar bya'o / /
'dis dbang bskur ba tsam gyis zhes bya ba la sogs pa la /
rdo rje pad+ma'i dbang bskur ba 'dis sgrub pa po dbang bskur ba tsam gyis rnam par snang mdzad la sogs pa'i de bzhin gshegs pa thams cad de /
de de dag gis byin gyis brlab pa dang zhes bya ba sbyar ro / /
sgrub pa po de la ji ltar byin gyis brlab pa mdzad ce na /
shin tu gdug pa dang /
drag pa dang /
rab tu gtum po dang /
ma rungs pa'i sems can rnams thal bar rab tu 'jig pa'i rgyur gyur pa'i phyir thal bar rab tu rlog pa'o / /
dbang phyug chen po la sogs pa'i 'jig rten gsum las rnam par rgyal bas na thams cad las rnam par rgyal ba'o / /
khams gsum ma lus pa'i rdo rje chen po'i 'khor los sgyur ba zhes bya bar yang byin gyis brlab par 'gyur ro / /
de nyid kyis rdo rje zhes bya ba la sogs pa ni go sla'o / /
bud med rnams kyang 'bebs gyur na / /
zhes bya ba la sogs pa la /
dkyil 'khor du zhugs pa'i bu mo rnams gang yin pa de dag kyang 'bebs na /
bdag nyid mda' 'dzin pa la sogs pa'i rang gi lha mo'i rnal 'byor gyi sgom pa'i rang bzhin gyis rdo rje 'bebs pas phab ste /
ston pa ni de bzhin gshegs pa rnams kyi rdo rje pad+ma'i dbang bskur bas dbang bskur te /
de kho na nyid dang chos dang /
dam tshig blangs la rdo rje mda' la sogs pa'i rdo rjes mtshan pa'i phyag mtshan 'dzin pa'i rnal 'byor rnams dbang du 'gyur ro / /
rdo rje 'dod pa'i me la sogs pa'i lha mo'i gzugs su yang dag par 'gyur ro / /
'dis ni 'di ltar 'chad par 'gyur te ji ltar slob dpon gyis rang nyid rdo rje nyi ma me ltar 'bar ba'i rdo rje drag po'i gzugs su byin gyis brlabs nas dbang bskur te /
de kho na nyid dang /
chos dang /
dam tshig blangs nas dkyil 'khor du zhugs te /
khams gsum ma lus pa'i stobs chen po'i 'khor los sgyur bar 'gyur ro / /
de bzhin du bu mo rnams kyang rang gi lha'i rnal 'byor gyis bdag nyid la dbang bskur byas nas de kho na nyid dang /
chos dang /
dam tshig blangs te /
rdo rje 'dod pa'i me la sogs pa'i lha mo'i gzugs su 'gyur ba yin no / /
da ni bu mo dang bcas pa'i slob dpon la rdo rje nyi ma me ltar 'bar ba la sogs pa 'bebs pa bstan par bya ba'i phyir de la zhes bya ba la sogs pa gsungs te /
de la zhes bya ba'i sgra ni dgar ba la'o / /
thog ma kho nar zhes bya ba ni shin tu dang po kho na'o / /
re zhig gi sgra ni rim pa la ltos pa'o / /
rdo rje nyi ma me ltar 'bar ba chen po ni nyi ma dang 'dra bas na nyi ma'o / /
gdug pa dang drag po rnams thal bar rab tu 'jig pa'i rgyur gyur pa'i phyir thal bar rab tu rlog go / /
rdo rje nyi ma me ltar 'bar ba chen po yang yin la thal bar rab tu rlog pa yang de nyid yin pas na /
rdo rje nyi ma me ltar 'bar ba chen po thal bar rab tu rlog pas te de'i ming dang ldan pa zhes bya ba'o / /
de bzhin gshegs pa thams cad kyi rdo rje chen po'i khro bo thams cad kyi bdag nyid do / /
mchog dang po ni thog ma dang tha ma med pa'o / /
yang dag par 'bebs pa'o zhes bya ba ni sgrub pa po'i rgyud la rab tu zhugs pa'o / /
de bzhin gshegs pa thams cad kyi thugs rje chen po ni de bzhin gshegs pa thams cad kyi thugs rje chen po ste /
des thabs kyi ngo bor bskyed pa'i zhe sdang gi khro bo me ltar 'bar ba'i 'od zer gyis nye bar mtshon la /
mi phyed pa'i khon du 'dzin pa'i khro bo'i me ltar 'bar ba'i rdo rje ni bcom ldan 'das rdo rje nyi ma me ltar 'bar ba'i khro bo'i rdo rje kha T+wAM ga'i rgyal mtshan dang bcas pas bzhugs pa ni rdo rje kha T+wAM ga'i rgyal mtshan dang bcas pa'o / /
de bzhin gshegs pa thams cad kyi thugs rje chen po'i thabs kyi khon du 'dzin pa'i khro bo'i me 'bar ba'i rdo rje yang de nyid yin la rdo rje kha T+wAM ga'i rgyal mtshan dang bcas pa yang de nyid yin pas na de bzhin gshegs pa thams cad kyi thugs rje chen po'i thabs kyis kho na du 'dzin pa'i khro bo me 'bar ba'i rdo rje'i kha T+wAM ga'i rgyal mtshan dang bcas pa'o / /
nges par sbyor ba ni gtso bo nyid du nges par sbyor ba'o / /
ba dan dang bcas pa'i dril bu ni ba dan gyi dril bu ste de 'dzin par mdzad pas na ba dan gyi dril bu 'dzin pa'o / /
rdo rje snyems ma ni ji lta ba bzhin du bshad pa'o / /
de'i bdag po ni rdo rje snyems ma'i bdag po'o / /
'bebs pa'i khyad par ji lta bu dang ldan pas 'bebs pa ni shin tu khro bo'i 'bebs pa ste /
bcom ldan 'das de 'bebs par 'gyur ro / /
de lta bu'i phyag rgya gang dang ldan pa yin zhe na /
sgeg pa dang bcas pa zhes bya ba la sogs pa la /
sgeg pa dang khro bo ston par byed pa'i smin mtshams kyi dpral ba'i ri mo ni sgeg pa dang bcas pa'i smin mtshams kyi khro gnyer te /
de dang bcas pa'i spyan ser po ni dmar ser te /
'jigs pa chen pos 'jigs par byed pa'i spyan dmar ser gang la yod pa de la de skad ces bya'o / /
de lta bu'i lta ba dang ldan pa'i bcom ldan 'das yang dag par phab nas des ji ltar mdzad ce na /
'dis zhes bya ba la sogs pa la de ltar gyur pa'i lta ba'i phyag rgya 'dis sgrub pa po'i rgyud la bcom ldan 'das bzhugs nas phyag rgya chen po la sogs pa'i dngos grub thams cad kyi dkyil 'khor du stong phrag brgya bzlas pas sgrub pa po la sgrub par mdzad pa yin no / /
dkyil 'khor du stong phrag brgya'i bzlas pas ma grub na de nas dus phyi ma la yi ge hUM lan cig bzlas pas rjes su chags pa la sogs pa sgrub par byed pa yin no zhes bya ba'i don 'di rab tu bstan par bya ba'i phyir /
de bzhin gshegs pa thams cad rjes su chags pa zhes bya ba la sogs pa gsungs so / /
ting nge 'dzin gang gis yi ge hUM lan cig bzlas pas de bzhin gshegs pa thams cad rjes su chags pa dang /
dgug pa dang /
gzhug pa dang /
bcing ba dang /
dbang du byed pa dang /
'bebs par nus she na /
thams cad nam mkhar sbyor ba'i ting nge 'dzin gyis zhes bya ba la /
yi ge hUM lan cig brjod pa tsam gyis gdod ma nas ma skyes pa'i rdo rje nyi ma me ltar 'bar ba'i bsgom pa thams cad nam mkha'i sbyor ba'i ting nge 'dzin dang lhan cig brjod pa tsam gyis de bzhin gshegs pa thams cad rjes su chags pa la sogs pa'i las byed pa'o zhes bya ba'i don to / /
gang zhig khams gsum pa thams cad kyi khongs su chud pa'i rdo rje'i bdud la sogs pa'i bdud thams cad dang /
gang zhig de bzhin gshegs pa thams cad ni de bzhin gshegs pa rnams kyi bstan pa rnams shin tu gdug pa dang drag po dang /
rab tu gtum pa'i ma rungs pa'i sems can rnams dang /
gang zhig sems can nye bar 'tshe ba la rab tu 'jug pa'i mkha' 'gro ma drag po rnams dang /
gang zhig nyan thos dang rang sangs rgyas rnams te de dag kyang sgrub pa po'i 'dod pas thal bar rab tu 'jig par 'gyur te /
dmyal bar skye ba'i rgyur gyur pa spyod pa ngan pa'i rang bzhin can gyi phan pa ma yin pa la sogs pa gzhan rnams la smos kyang ci dgos /
rnal 'byor 'dis bcom ldan 'das 'di ji lta ba bzhin du ci'i phyir bsgrub pa mdzad pa yin zhe na /
don yod ces bya ba la sogs pa la gang gi phyir bcom ldan 'das 'di ji lta ba bzhin du bshad pa'i rnal 'byor gyis don yod pa ni 'bras bu med pa ma yin pa dang /
thog ma med pa ni bzlog par mi nus pa dang /
ji lta ba bzhin du bshad pa'i dngos grub thams cad kyi las kyi tshogs rnams nye bar sbyor ba ni sgrub pa pos mngon par sbyor ba mchog tu sgrub par 'gyur ba'i phyir ro / /
ji lta ba bzhin du bshad pa'i bcom ldan 'das 'di bsgrub pa'i snying po'i bzlas pa bstan par bya ba'i phyir de nas zhes bya ba la sogs pa gsungs so / /
'dis ni 'di ltar 'chad par 'gyur te /
sna'i dbugs phra mo nyid kyis thung ngu'i gzugs su yongs su brtags nas sna'i dbugs kyi sbyor ba kho nas bzlas pa byas na ji lta ba bzhin du bshad pa'i dngos grub sgrub par byed pa yin no zhes bya'o / /
de ltar bcom ldan 'das dbab pa'i bsgrub pa bstan nas / /
da ni lha mo bzhi dbab pa'i sgrub pa bstan par bya ba'i phyir /
de nas zhes bya ba la sogs pa gsungs te /
rdo rje nyi ma me ltar 'bar ba la sogs pa'i sgom pa'i lam ston par byed pa'i bcom ldan 'das yum mda' 'dzin pas te /
rdo rje chen po 'dod pa'i me 'bar ba zhes bya ba'i lha mo chen mo de yang phyag g.yon pas gzhu 'dzin cing phyag g.yas pas ji lta ba bzhin du bshad pa'i mtshan nyid can gyi mda' blangs te stod par mdzad pa /
sgeg pa dang bcas shing g.yon pa'i spyan gyi zur gyis lta ba'i phyag g.yon pa'i ming can gyis lta ba'i phyag rgyas nye bar mtshan pa /
g.yon pa'i spyan bcom ldan 'das ma rdo rje 'dod pa me 'bar ba'o / /
lta ba'i phyag rgya 'dis de ci mdzad ci na /
thams cad sgrub par mdzad pa zhes bya ba ni gzigs pa tsam gyis thams cad la rgyas gdab pa'o zhes bya ba la sogs pa ni de'i las bstan to / /
snying po gang gis ji lta ba bzhin du bshad pa'i las rnams 'dis sgrub pa mdzad ce na /
de nas 'di zhes bya ba la sogs pa la 'di ltar 'chad par 'gyur te /
h+Ni zhes bya ba'i phra ba'i rdo rje khro bo'i bzlas pas ji lta ba bzhin du bshad pa'i lta bas 'di las thams cad sgrub par mdzad pa yin no / /
de ltar dang po dbab pa'i sgrub pa bstan nas da ni gnyis pa dbab pa'i sgrub pa bstan par bya ba'i phyir gnyis pa zhes bya ba la sogs pa gsungs te /
rdo rje chen po 'dod pa'i me 'bar ba'i mtshan nyid can gyi sgom pa'i lam gyi yul du byas pas don mngon du byed pa ni lha mo chen mo gnyis pa ste /
kI li kI la'i gzugs 'dzin pa rdo rje chen po 'dod pa'i me 'bar ba ltar bshad pa'o / /
de nyid dam tshig ni rgyu ste /
rdo rje nyi ma me ltar 'bar ba la sogs pa re re mngon du byed pa'i rang bzhin can gang dang gang gi phyag rgya de ni re re'i dam tshig gi phyag rgya'o / /
de'i ming ston pa mdzad pa'i lha mo chen mo phyag gnyis kyi dbus su rang gi 'dod pa'i lha bcom ldan 'das rdo rje nyi ma me ltar 'bar ba bstod nas gang gis 'khyud pa de ni dbus su bstod pa'i rang gi lhag pa'i lha'o / /
'dzum pa ni cung zad bzhad pa dang bcas shing 'dzum pa ste /
cung zad phye ba'i spyan gang la yod pa de ni spyan 'dzum pa'o / /
lta ba'i phyag rgya 'dis rdo rje nyi ma me ltar 'bar ba la sogs pa thams cad sgrub par mdzad pa'i bcom ldan 'das yum so so'i dam tshig gi phyag rgya rdo rje kI li kI la'i rang bzhin can no / /
yi ge hUM 'bum bzlas pas 'di'i sbyor ba ma grub na yi ge hUM lan cig tu sgrub pa pos brjod cing yid kyis sam mngon du bsgrub par bya la tsum pa na dang 'khyud pa la sogs pa bya zhing / /
tsum pa na dang 'khyud pa la sogs pa'i reg bya 'dis rgyas btab pa tsam gyis bsam pa'i dbang gis bsgrub bya rgyas btab pa dang /
mkha' 'gro ma la sogs pa thams cad kyi phyag rgya gzhig par mdzad pa dang /
bsgrub bya thams cad gsad pa'i bsam pa'i dbang gis gsod par mdzad pa dang /
'chi ba bslang ba'i bsam pas 'chi ba thams cad slong bar mdzad pa dang /
'phags pa rdo rje nyi ma me ltar 'bar ba'i las brgya sgrub par mdzad pas na dngos grub thams cad kyi tshogs rnams la nye bar sbyor ba dang /
yi ge hUM lan cig tu bzlas pas mchog tu sgrub pa'o / /
de nas 'di zhes bya ba la sogs pa ni go sla'o / /
da ni gsum pa bstan par bya ba'i phyir gsum pa zhes bya ba la sogs pa gsungs te /
ji lta ba bzhin du bshad pa'i rdo rje chen po 'dod pa'i me 'bar bsgom pa'i lam gyi rang bzhin can gyi khams gsum ma lus par thal bar mdzad par nus pa bskyed pa ni /
rdo rje chen po 'dod pa'i me 'bar ba thal bar rab tu 'jig pa zhes bya ba'i lha mo chen mo gsum pa ste /
bcom ldan 'das rdo rje nyi ma me ltar 'bar ba'i'o / /
de yang rdo rje dang kha T+wAM ga'i rgyal mtshan 'dzin pa'o / /
khro zhing sgeg pa dang bcas pa'i 'dzum pa ni sgeg pa dang bcas pa'i 'dzum pa ste /
des smin ma'i dbus su khro ba ston par byed pa'i dpral ba'i ri mo ni khro gnyer te /
sgeg pa dang bcas pa'i 'dzum pa'i smin ma'i khro gnyer de las khro ba'i spyan ni khro ba'i lta ba ste /
des nye bar mtshon pa'i bcom ldan 'das ma gang yin pa de ni de bzhin te /
rdo rje chen po 'dod pa'i me 'bar bas thal bar rab tu 'jug par zhes bya ba'o / /
oM badzra ru lu ru lu h+Ni zhes bya ba dkyil 'khor du stong phrag brgya bzlas pas rang gi dngos grub gsol ba yin no / /
sgrub pa ma grub na lan cig bzlas pas yid kyi 'dod pa'i las thams cad sgrub par mdzad pa yin no / /
chen po yang yin la rdo rje 'dod pa yang de nyid yin pas na rdo rje 'dod pa chen po yin pas te /
rdo rje nyi ma me ltar 'bar ba la sogs pa'i bsgom pa'i lam gyi rang bzhin gyi byang chub chen po'i sems kyi sgom pa'i zhes bya ba'i don to / /
nyon mongs pa'i bud shing sreg pa'i rang bzhin can ni me 'bar ba'o / /
rdo rje chen po 'dod pa yang de yin la me 'bar ba yang de nyid yin pas na rdo rje chen po 'dod pa'i me 'bar ba'o / /
des thal bar rab tu rlog pa ni khams gsum pa'i sems can gyi khams dang sems las byung ba rnams mi snang bar mdzad pa'o / /
sreg pa'i bskal ba'i rang bzhin can gyis kyang kun nas nyon mongs pa can gyi sems can gyi khams rnam par sbyong ba'i phyir sreg pa gang yin pa des shi ba'i sems can gyi khams rnam par dag pa'i sangs rgyas kyi zhing du skye bar ston pa ni slong ba ste nan tan sgrub pa'i ye shes kyi ngo bo 'dis gang gis bsgrub par 'gyur ba de'i mtshan nyid dang ldan pa bzhi pa ste /
bcom ldan 'das ma rdo rje 'dod pa'i me 'bar ba thal bar rab tu rlog pa 'jigs pa'i 'chi ba slong bar mdzad pa zhes bya ba'i lha mo chen mo'o / /
g.yon pa'i rdo rje khu tshur gyis snyems par mdzad nas phyag g.yas pas rdo rje dril bu rang gi spyi bor bskyod par mdzad cing khro ba dang sgeg pa dang bcas pa'i spyan shin tu gdangs pa de'i rnal 'byor dang ldan ma la dbab pa'o / /
de nyid la phyag rgya chen po la sogs pa rdzogs par mdzad pas na thams cad sgrub par mdzad pa'o / /
de bzhin du Sh+Nai zhes bya ba dkyil 'khor du stong phrag brgya bzlas pas ma grub na lan cig bzlas pas khu tshur dang thal lcag la sogs pa dang /
bzhad gad dang /
rdeg pa dang /
phyag rgyas btab pa tsam gyis 'chi ba thams cad slong bar mdzad pa dang /
bsam pa tsam gyis las thams cad kyi tshogs sgrub par mdzad pa'o / /
de la sogs pa zhes bya ba ni rdo rje 'dod pa'i me'i lha mo bzhi po gtso bor gyur pa rnams so / /
mtha' yas mchog ni thog ma dang tha ma med pa'o / /
chos kyi dbyings dang mnyam pa ni /
thog ma dang tha ma med pa'i chos kyi dbyings dang mtshungs pa'o / /
mi mnyam pa ni mtshungs pa med pa'o / /
nam mkha'i khams bzhin du tshad med pas na nam mkha'i khams bzhin du grangs med pa ste /
'jig rten gyi khams thams cad kyi rdul phra rab dang mnyam pa'o zhes bya ba'i don to / /
rdo rje nyi ma me ltar 'bar ba las byung bas na /
rdo rje nyi ma las byung ba'o / /
nam mkha' yang de yin la thams cad kyang de yin pas na nam mkha' thams cad de phyogs bcu na gnas pa thams cad dang bral ba'i ngo bo ji lta ba bzhin rab tu grags pa'o / /
nam mkha' thams cad bzhin du lha mo thams cad la gnas skabs ster ba'i phyir nam mkha' thams cad gnas skabs ster ba dkyil 'khor 'di yin no / /
nam mkha' thams cad gnas skabs kyi gsang ba'i dkyil 'khor 'di la rab tu zhugs pa ni legs par zhugs pa'o / /
kun nas 'bebs pa ni dkyil 'khor du sgom pa la mngon par chags pa'i rgyud la rab tu zhugs pa'o / /
rdo rje mchog gi rnal 'byor gyi dbang phyug ni gtso mo ste /
rdo rje mchog gi rnal 'byor gyi dbang phyug ma'o / /
du ma ni sna tshogs pa'i gzugs dang ldan pa'o / /
de nas zhes bya ba ni rnal 'byor bsgom pa'i dus phyis dkyil 'khor sgrub par byed pa rdo rje nyi ma me ltar 'bar ba'i rnal 'byor la dbang thob pa nyid dang /
mtshan ma thob pa'i rnal 'byor gyi dbang phyug des /
rnal 'byor mas te lha mo bzhi'i rnal 'byor dang ldan pa'i ji lta ba bzhin du zhugs pa'i bu mo de rnams rang gi g.yas pa dang g.yon pa'i logs dag la zla ba tshes pa'i dkyil 'khor gyi rnam pa'i dkyil 'khor gyi rnam pa'i dkyil 'khor ni zla ba phyed pa'i dbyibs can gyi rlung gi dkyil 'khor du dgod par bya'o / /
de nas ji ltar zhe na /
bkod nas zhes bya ba la sogs pa la /
de ltar rnal 'byor ma de rnams bkod nas thams cad kyang yin la mchog kyang de nyid yin pas na thams cad mchog ni bcom ldan 'das kyi gsang ba'i dkyil 'khor gyi dngos grub mchog ste sgrub pa ni rdzogs par bya'o / /
byed par gyur pa gang gis she na /
thams cad dgug dang mchod pa che / /
bdag byin brlab sogs sgrub pa yis / /
zhes bya ji lta ba bzhin du bshad pa'i mtshan nyid can rnams kyis so / /
de ltar 'das ma thag tu bshad pa'i tshul gyis dkyil 'khor de brtag pa dang sgrub par byas nas phyi nas bcom ldan 'das kyi rdo rje blang la slob ma thams cad gzhug par bya'o / /
de la zhes bya ba'i sgra ni ngag nye bar dgod pa la'o / /
re zhig gi sgra ni rim pa la ltos pa'o / /
gal te dkyil 'khor 'di tshogs kyi dkyil 'khor gyi tshul du bri bar gyur na /
de'i tshe bud med rnams gzhug ste /
rdo rje 'dod pa'i me 'bar ba la sogs pa'i lha mo bzhi'i rnal 'byor dang ldan par byas la de kho na nyid dang /
chos dang /
dam tshig gi mtshan nyid can gyi dam tshig gsum byin gyis brlabs nas rang gi logs gnyis su sngon du bsnyen pa byas pa yang dag par gzhag par bya'o / /
skyes pa rnams kyang sngon du bsnyen pa byas pa rdo rje nyi ma me ltar 'bar ba'i rnal 'byor dang ldan pa /
dam tshig gsum gyis byin gyis brlabs pa de rnams lha mo bzhi'i phreng ba'i dbus su bkod pa de'i rnal 'byor sgrub pa yang dag par 'dzin du gzhug par bya'o / /
rdo rje chen po'i khro bo'i rgyal po chen po'i dam tshig dang sdom pa dag kyang len du gzhug par bya'o / /
bu mo dang khye'u ni byis pa'i blo'i rang bzhin can rnams dkyil 'khor du bcug ste /
tshogs dang bcas pa'i slob dpon rang nyid kyis yang dag par bsrung bar bya'o / /
dus gzhan du de rnams kyang snga ma bzhin du sgrub pa la nges par sbyar bar bya'o / /
de ltar slob dpon gyi las kyi chog rgyas par bstan nas slob ma gzhug pa la sogs pa'i cho ga rgyas par bstan par bya ba'i phyir /
de nas zhes bya ba la sogs pa gsungs te /
byang chub sems ni bla na med par bskyed nas zhes bya ba ni go sla'o / /
mi phyed pa zhes bya ba ni srog chags dang srog chags ma thams cad kyis dbye bar mi nus pas na mi phyed pa'o / /
dngos po thams cad kyi de kho na nyid mngon du byed pa'i rang bzhin can yin pas so sor rtogs pa'o / /
'dod chags la sogs pa'i nyon mongs pa dang nye ba'i nyon mongs pa rnams dang /
phyi rol gyi lha chen po la sogs pa ni gdug pa rnams te /
de dag gnod pas na gdug pa thams cad gnod pa ste de lta bu'i byang chub kyi sems so / /
sbyin ba'i pha rol tu phyin pa dang /
shes rab kyi pha rol tu phyin pa dang /
brtson 'grus kyi pha rol tu phyin pa ni sangs rgyas kun te de'i rang bzhin yin pas na sangs rgyas kun dngos so / /
de ni bcom ldan 'das kyi 'bar ba'i rdo rje byang chub kyi mtshan nyid can gyi sems ni smon pa byang chub kyi sems te /
brtan pa ni mi phyed pa ste de nyid yin no / /
rdo rje rtse lnga pa'i gzugs su gdul bya rnams kyis yongs su brtag pa de nyid mtshon cha ste /
de rgyal ba de bzhin gshegs pa rnams bde ba chen po'i rdo rje dkyil 'khor la sogs pa'i don du kun du bzang po'i lag tu phyin pa yin no / /
de bzhin gshegs pa thams cad kyis bstan pa ni bka' ste /
de'i dngos grub ni dpal rdo rje sems dpa' la sogs pa'i dngos grub bo / /
de'i don du mtshon cha de de bzhin gshegs pa thams cad de'i lag tu phyin pa yin no / /
rdo rjes nye bar mtshan pa'i phyag gang la mnga' ba de ni phyag na rdo rje ste byang chub sems dpa' kun du bzang po'o / /
de ltar sgeg pa dang khro bo'i gzugs can rdo rjes rdo rje 'chang ba bstan nas da ni thun mong ma yin pa'i khro bo'i rdo rje bstan par bya ba'i phyir /
de nas zhes bya ba la sogs pa gsungs te /
rtag tu chags pa las byung ba'i khro bo ni bshad zin to / /
de gang yin zhe na /
rdo rje sems dpa' zhes bya ba ni rdo rje dang dril bu 'chang ba'i rdo rje sems dpa' nyid khro bor 'gyur ro / /
ci'i phyir zhe na gdul bya'i phyir zhes bya ba ni drag po la sogs pa gdug pa dang /
drag po rnams ni khro bos gdul bar 'gyur bas te /
de'i phyir khro bos gdul ba'i rgyu de'i phyir rdo rje sems dpa' nyid khro bor 'gyur te /
nyon mongs pa'i dbang gis ni ma yin no / /
khyad par ji lta bu dang ldan pa'i khro bor gyur zhe na /
rdo rje ltar 'bar ba ni zhes bya ba la /
ni'i sgra ni nges par gzung ba la ste /
khro bo rdo rje nyi ma me ltar 'bar ba nyid de gzhan ni ma yin no / /
rdo rje ni byang chub chen po'i mtshan nyid can gyi sems te /
de'i 'bar ba ni nam mkha'i khams thams cad la rtag tu bzhugs pa'i sku gsung thugs kyi rdo rje sngon po 'bar ba'i ngo bo sems dpa'i ste 'od kyi 'khor lo dmar po 'bar ba'o / /
de nyid rdo rje nyi ma me ltar 'bar ba ste /
kun nas nyon mongs pa can bsregs nas /
sangs rgyas kyi zhing du sangs rgyas kyi rang bzhin mdzad pas na nyi ma dang mtshungs pas nyi ma'o / /
de nyid kyi phyir rab tu 'jigs pa las kyang 'jigs par byed pa'i mchog tu 'jigs pa ni nga yin no / /
de ltar bcom ldan 'das kyis de kho na nyid kyis rdo rje gzung ba bstan nas /
da ni lha mo rnams kyi gsungs pa yin te /
rdo rje nyi ma me ltar 'bar ba ni ji lta ba bzhin du bshad pa'o / /
de las byung ba ni skyes pas te de'i 'od kyi 'khor lo las byung ba'o zhes bya ba'i don to / /
grib ma zhes bya ba ni de dang rjes su mthun zhing mtshungs pas te de dag de bzhin gshegs pa rnams kyis sprul pa ni skyed par mdzad pa'o / /
las de lta bu dang ldan pa zhe na /
ma lus bdud sogs gdug pa yi / /
khrag gsol bar ni nus pa'o / /
zhes bya ba la lus pa med pa'i bdud la sogs pa'i gdug pa rnams kyi khrag gsol ba'i nus pa dang bcas pa'o / /
shin tu nyal du bcug pa ni shin tu gsod pa'o / /
des dag pa ni dag par gyur pas te rjes su brtse bas ni ma yin no zhes bstan to / /
mi'i khrag sngags kyi stobs kyis dgug pa 'grub pa gang yin pa de ni khrag chen po'o / /
lhag ma ni go sla'o / /
slar yang 'di'i don bshad par bya ste /
snga ma bzhin du rdo rje me ltar 'bar ba'i rnal 'byor gyis rnal 'byor chen po byas la /
lha mo bzhi'i rnal 'byor dang ldan pa'i bu mo rnams dang lhan cig tu lha mo bzhi dang yang dag par sbyor ba'i rnal 'byor gyis nye bar 'dug la dkyil 'khor thams cad ji lta ba bzhin du yongs su rdzogs par byas la /
ji srid mtshan ma thob par 'gyur pa de srid kyi bar du bsgom par bya'o / /
de nas ji lta ba bzhin du slob ma lhag par gnas pa dang /
lha lhag par gnas par byas la /
nyi ma 'char ka'i dus su dkyil 'khor la thig btab nas phyi'i dkyil 'khor de nyid du bris la de'i phyed kyi tshad kyis nang du rlung gi dkyil 'khor zla ba phyed pa'i dbyibs can de'i steng du 'bar ba'i 'khor lo ka ba brgyad kyis nye bar mdzes pa ste /
lcags kyi phye mas 'bar bar bris la /
nang gi dkyil 'khor gyi lte bar pad+ma'i ras ris kyis bkab pa'i gdan la /
lha mo bzhi yang dag par 'dus pa'i rnal 'byor gyis rang gi lha'i rnal 'byor dang ldan pa'i bu mo bzhi dang lhan cig tu slob dpon gyis 'dug par bya'o / /
phyi'i dkyil 'khor gyi mtshams bzhi po la khro bo'i sgeg mo la sogs pa'i rnal 'byor ma rnams dgod par bya'o / /
sgo bzhi po la khro mo rdo rje lcags kyu ma la sogs pa'i rnal 'byor ma bzhi'am /
de'i rnal 'byor dang ldan pa'i slob ma rnams dgod par bya'o / /
de ltar sngon du bsnyen pa byas pas tshogs yod na tshogs kyi 'khor lo brtags te /
go cha thams cad rjes su spyad par bya'o / /
rang 'jug pa'i dus dang /
slob la gzhug pa'i dus su rang gi slob dpon nam de'i yon tan dang ldan pa gzhan dbus su dgod par bya'o / /
gang la tshogs med na de'i dbus kyi dkyil 'khor gyi phyogs su lha mo bzhi phreng gi dbus na bzhugs pa'i bcom ldan 'das snying po 'dis ras ris la bri bar bya'o / /
hUM zhes bya ba'o / /
rdo rje chen po'i 'dod pa me ltar 'bar ba'i snying po ni h+Ni zhes bya'o / /
gnyis pa ni hUM zhes bya ba'o / /
gsum pa ni oM badzra ru lu lu laM h+Ni zhes bya ba'o /
bzhi pa ni Sh+Ne zhes bya ba'o / /
khro bo'i sgeg mo la sogs pa'i lha mo rnams ni sngar bshad pa'i snying po rnams kyis dgod par bya'o / /
de nas dkyil 'khor gyi sgo bzhi phyi la bsdu bar byas nas mtshan brgyas bstod nas /
rdo rje nyi ma me ltar 'bar ba'i dkyil 'khor chen po las gsungs pa'i spyan drang ba'i phyag rgya dang sngags dag gis bcom ldan 'das 'khor dang bcas pa dkyil 'khor du bcug ste bgegs bskrad pa la sogs pa byas nas /
yi ge hUM gis mchod yon phul te /
dam tshig gi phyag rgya rnams kyis bsgrub par bya'o / /
de nas chos dang las dang phyag rgya chen po rnams kyis bcom ldan 'das 'khor dang bcas pa la rgyas btab ste thod pa'i phreng ba'i dbang bskur ba'i phyag rgya dang /
de bzhin gshegs pa'i sku mchog gi phyag rgyas dbang bskur la /
mchod yon bu la ba sngon du 'gro ba'i mchod pa'i yan lag thams cad kyis mchod pa bya'o / /
de la re zhig pad+ma'i snod du khrag chen dang ga bur dang tsan+dan dmar po yi ge hUM gis mngon par bsngags pa /
bcom ldan 'das kyi dam tshig gi phyag rgyas yongs su gzung ba'i rdo rje me tog gi yal ga bcom ldan 'das nyid kyi mdun du bzhag ste /
bum pa dang bum pa gang ba rnams dbul bar bya'o / /
de nas mchod pa thams cad bya'o / /
de nas bcom ldan 'das kyi rnal 'byor gyis rnal 'byor chen po dang ldan zhing /
rdo rje chen po 'dod pa'i me la sogs pa'i lha mo bzhi'i rnal 'byor dang ldan pa dang /
sngon du bsnyen pa byas pa'i bu mo bzhi dang lhan cig tu phyag bzhi sngon du 'gro bas gar las byung ba'i phyag 'tshal ba'i thal mo me tog dang bcas pa spyi bor bcings te /
de bzhin du me tog gi phreng ba blangs la /
rdo rje shugs kyis rdo rje mda' gzhu can khyod la phyag 'tshal zhes bya ba la sogs pa'i 'jug pa'i glu brjod cing 'jug par bya'o / /
bu mo bzhi pos kyang rang gi lha'i dam tshig gi phyag rgya lag pa gnyis kyis 'ching zhing me tog phreng ba blangs te 'jug pa'i glu dang /
rang gi lha'i snying po bzla zhing 'jug par bya'o / /
de nas dpal rdo rje sems dpa'i ras ris kyi dkyil 'khor gyi chog dngos grub kyi rdo rje brtul zhugs kyi mthar sa thams cad rjes su sbyangs nas /
me tog la sogs pa dang /
rdo rje mtshon cha ma la sogs pa phyag rgya'i mchod pa bcu gnyis bu mo bzhi dang bcas pa'i bdag nyid yang dag par mchod nas de kho na nyid dang /
chos dang /
dam tshig rnams bzung la /
snying po dang /
phyag rgya bzhi'i ye shes bcom ldan 'das kyi drung nas blangs te /
tshigs su bcad pa lnga bos rjes su gnang ba dang /
gzengs bstod pa dang /
lung bstan pa mnos la /
rdo rje nyi ma me ltar 'bar ba'i rnal 'byor bya'o / /
bu mo bzhi yang rang gi lha'i rnal 'byor dang ldan pas blangs te /
dkyil 'khor gyi dbus su lha mo bzhi dang yang dag par sbyor ba'i rnal 'byor gyis zla ba tshes pa'i dkyil 'khor dang lhan cig tu bdag nyid la gzhug par bya'o / /
de nas thams cad dgug dang mchod pa dang /
bdag byin gyis brlab pa sogs bsgrub pa'i bdag nyid 'khor dang bcas pa rdzogs par byas nas /
nyin re'i sbyor bas yi ge hUM gi bzlas pa 'bum bya'o / /
bu mo rnams kyis kyang rang gi lha mo rnams kyi ba bzlas pa 'bum bya'o / /
de nas khrag chen ga bur bcas /
tsan+dan dmar po dang bcas pa rdo rje 'bar ba dang bcas pa ji lta ba bzhin du bshad pa'i pad+ma'i snod na gnas par sbyar bar bya ste /
srin lag dang mthe bong gi rtse mos blangs te bza' bar bya'o / /
bu mo de rnams kyis kyang rang gi lha'i snying pos bza' bar bya'o / /
de nas thams cad mkha' spyod du 'gyur ro / /
rnal 'byor ba ni rdo rje rnal 'byor pa'i dbang phyug dang /
bu mo rnams ni rdo rje chen po'i 'dod pa'i me la sogs pa'i gzugs can gyi rnal 'byor ma rnams su 'gyur ro / /
de nas 'bar ba'i sbyor ba 'di yin te /
pad+ma'i 'dab ma'i dbus su yi ge ha las rlung gi dkyil 'khor te /
de'i steng du thig le dang bcas pa'i yi ge raM las me'i dkyil 'khor de'i steng du me stag 'phro zhing 'bar ba'i yi ge hUM rnam par bsams la /
rdzas de des rab tu 'bar bar gyur pa rnam par bsgom par bya'o / /
gang zhig la rab tu 'bar ba'i nus pa med na des bza' bar mi bya'o / /
'on kyang rjes su bsgrub pa dang /
so sor rjes su bsgrub pa'i rnal 'byor gyi tshogs dang bcas pas mtshan ma ma lus par bsgrub par bya'o / /
de nas nyi ma 'char ka'i dus su phyag rgya chen po ji lta ba bzhin 'dun par 'dod pa'i dngos grub thob par 'gyur ro / /
gal te slob ma rnams gzhug par 'dod na /
de'i tshe bu mo rnams med par 'jug pa gnyis pas 'jug par bya ste /
cho ga thams cad kyang rjes su spyad la rdo rje bzung ste de bzhin du nyi ma me ltar 'bar ba'i dkyil 'khor du 'jug pa'i chogs phyag bzhi byed du gzhug go / /
de nas byang chub chen por sems bskyed du gzhug go / /
de nas de rnams rdo rje nyi ma me ltar 'bar ba'i gzugs su byas la yang dag par mchod de /
gar las byung ba'i me tog dang bcas pa'i phyag 'tshal ba'i thal mo 'ching du gzhug par bya'o / /
de nyid kyis me tog gi phreng ba 'dzin du bcug nas gzhug ste /
thams cad byas la rdo rje la sogs pa gsum po de rnams la sbyin par bya'o / /
rtag tu 'dod chags las byung khro / /
rdo rje sems pa'i gdul bya'i phyir / /
rdo rje nyi ma me ltar 'bar / /
mchog tu rab 'jigs 'di yin no / /
zhes bya ba'i de kho na nyid 'dis gsang ba lnga'i bshad pa byas nas rdo rje sbyin par bya ba ni rdo rje nyi ma me ltar 'bar ba'i rnal 'byor pa la'o / /
rdo rje rnal 'byor ma rnams ni / /
rdo rje nyi ma 'bar 'byung ba'i / /
grib ma 'di dag bdud la sogs / /
gdug pa ma lus khrag za nus / /
de bzhin gshegs pa rnams kyis sprul / /
zhes pa'i de kho na nyid 'dis sbyin par bya'o / /
rdo rje kha T+wAM ga nges par sbyor ba'i ba dan dang bcas pa'i rdo rje dril bu chos 'dis dgrol bar bya'o zhes bstan par bya'o / /
de la chos ni 'di yin te /
shin tu ma rungs drag po dang / /
bdag po grogs po bu rnams dang / /
shin tu nyal du bcug nas brtag /
rdo rje mchog ni 'dzin pas gsungs / /
zhes bya ba ni mchog tu gsang ba'i chos nyid 'bebs pa'i rdo rje kha T+wAM ga'i rgyal mtshan dang nges par sbyar ba'i ba dan dang bcas pa'i dril bu ni thams cad 'bebs par byed pa dang /
rab tu sgrub par byed pa dang /
thams cad ltung bar byed pa dang /
slong bar byed pa'o / /
dam tshig gis ni phyag rgya cher / /
byin gyis rlobs shig ces bya ba yang slob tu gzhug go / /
de la dam tshig ni 'di yin te /
khrag chen ga bur dang bcas pa / /
tsan+dan dmar pos sbyar byas te / /
tshogs kyi nang du rab zhugs nas / /
rdo rje dang bcas rdor 'dzin nyid / /
srin lag mthe bo'i rtse mo yis / /
nam mkha' thams cad mchog sbyor ldan / /
zla ba'i btung ba bzhin myangs na / /
rtag pa'i dngos grub thob par 'gyur / /
'dod pa kun la longs spyod cing / /
ci 'dod par ni bsten bzhin du / /
nam mkha' kun mchog sbyor ba yis / /
dngos grub thams cad thob par 'gyur / /
zhes bya ba 'di tshogs kyi 'khor lor shes par bya'o / /
sngon du bsnyen pa'i dus su ni / /
nam mkha' kun mchog sbyor ba yis / /
thams cad nam mkha' zhes brjod cing / /
rdo rje'i phyag rgyas btab pa yi / /
'jig rten gsum yang bza' bar bya / /
zhes bya ba'i dam tshig 'dis phyag rgya chen por byin gyis brlab par bya'o / /
de nas mna' bsgags la snying po dang phyag rgya bzhi'i ye shes bstan par bya'o / /
de yang sgeg pa dang bcas pa'i smin ma'i khro gnyer can spyan dmar ser gyis shin tu 'jigs par byed pa / /
phyag g.yas pas 'bar ba'i rdo rje rtse lnga pa gsor ba la brtson pa /
sngo la 'bar ba'i rang bzhin can 'od kyi dkyil 'khor 'bar zhing 'bar ba /
g.yon pa'i rdo rje khu tshur rdo rje dril bu dang bcas pas rdo rje bsnyems pa 'dzin pa dku g.yon par mchod phyir thogs kyi tshul du rdo rje kha T+wAM ga'i phyag mtshan dang nges par sbyar ba'i ba dan dang bcas pa'i dril bu 'chang ba /
de bzhin gshegs pa rnam par snang mdzad kyi rang bzhin gyis sangs rgyas kyi gtsug gi nor bu dang bcas pa'i thod pa'i phreng ba'i cod pan can /
sna tshogs pad+ma la sems dpa'i skyil mo krung gis bzhugs pa /
rdo rje drag po'i gzugs can gyi rdo rje nyi ma me ltar 'bar ba'i phyag rgya chen po'o / /
lha mo bzhi po ni go sla'o / /
rdo rje nyi ma me ltar ba dang /
mda' 'dzin pa dang /
kha T+wAM ga 'dzin pa dang ba dan sna tshogs 'dzin ma rnams kyi dam tshig gi phyag rgya 'og nas ston par 'gyur pa yin no / /
lha mo gnyis pa'i dam tshig gi phyag rgya ni rab tu dga' ba'i rdo rje khro bo'i dkyil 'khor chen po las gsungs pa'i kI li kI la'i dam tshig gi phyag rgya gzung bar bya'o / /
chos kyi phyag rgya rnams ni rang rang gi snying bo kho na'o / /
las kyi phyag rgya ni rdo rje nyi ma me ltar 'bar ba dang /
mda' 'dzin ma dang /
kI la kI lam dang /
kha TI ga 'dzin ma dang /
ba dan 'dzin ma rnams kyis shes par bya'o / /
de nas ji lta ba bzhin du gzengs bstod pas lung bstan pa byin la /
de bzhin gshegs pa thams cad la sogs pa'i dbugs dbyung ba sbyin par bya'o / /
de'i rjes la cho ga thams cad rjes su spyad par bya'o / /
dpal mchog dang po'i rgya cher 'grel ba shes rab kyi pha rol tu phyin pa 'byung ba zhes bya ba las /
rdo rje nyi ma me ltar 'bar ba'i phra mo'i cho ga'i gsang ba'i dkyil 'khor gyi bshad pa rdzogs so // //
de ltar bcom ldan 'das nyi ma me ltar 'bar ba gsang ba'i dkyil 'khor gnyis pa bstan nas re zhig bcom ldan 'das 'phags pa spyan ras gzigs kyi bstan par bya ba'i phyir /
de nas 'phags pa spyan ras gzigs / /
zhes bya ba la sogs pa gsungs te /
'dir dang po sbyor ba'i ting nge 'dzin ni dpal rdo rje sems dpa'i ras ris kyi dkyil 'khor las gsungs pa kho na'o / /
snga ma bzhin du tshigs su bcad pa'i sngags kyis ras ris kyi dkyil 'khor rdzogs par bya'o / /
de nas gnas ji lta ba bzhin du rang rang gi snying pos dgod par bya ste 'di ni ting nge 'dzin gnyis pa'o / /
de nas gdul ba sngon du 'gro bas ting nge 'dzin gsum pa shes par bya'o / /
de nas kyi sgra ni de ma thag pa rjod par byed pas te ting nge 'dzin 'das ma thag pa kho na zhes bya'o / /
'phags pa spyan ras gzigs dbang phyug gi mchog kyang de yin la gsang ba yang de nyid yin pas na mchog tu gsang bas te ras ris kyi dkyil 'khor ro / /
sems can gdul bar bya ba'i phyir de'i cho ga ni bsgrub par bya ba dang sgrub pa bstan pa yin pa'o / /
ras la bcom ldan 'das bri bar bya zhes bya ba ni ras kho na la bri bar bya'o / /
de gang yin zhe na pad+ma gar gyi dbang phyug gtso / /
zhes bya ba la pad+ma zhi ba'i gzugs don yod rgyal pos te don yod zhags pa'o zhes bya ba'i don to / /
de yang mchog stsol bri bar bya'o / /
'jig rten dbang phyug nyid dbang phyug chen po'i gzugs 'chang ba ni 'jig rten dbang phyug chen po'o / /
glog gi 'khor lo zhes bya ba la sogs pa la rnam par 'phrul ba ni sgeg pa'i nyams kyi dngos po ston par byed pa'i bzhin 'dzum pa dang mchu dang so dang /
smin ma dang mig la sogs pa'i phyag rgya'i rang bzhin can te de dang bcas pas gar mdzad pa'i phyag rgya gang yin pa de la de skad ces bya'o / /
glog 'gyu ba ltar gar mdzad pas 'khor lo bzhin du sku'i phyi rol du bskor ba'i tshul gyis 'gyu ba yang de yin pas yongs su bskor ba yang de nyid yin pas na glog gi 'khor lo 'gyu ba ltar bskor ba'o / /
glog gi 'khor lo 'gyu ba ltar yongs su bskor ba yang de dag yin la rnam par 'phrul bas gar mdzad pa yang de nyid yin no zhes bya ba ni slar yang gzhi mthun pa'i bsdu ba'o / /
de'i phyir phyag de dag gi pad+ma la sogs pa'i phyag mtshan yang de dag nyid yin pas na pad+ma la sogs pa'i phyag mtshan te de rnams 'chang ba ni 'dzin pa'o / /
phyag rgya ni phyag rgya ste phyag rgya chen po de gang gis 'khor lo ltar mdzad pa de ni phyag rgya 'khor lo ltar mdzad pas te spyan ras gzigs kyi dbang phyug bri bar bya'o / /
'di ltar bshad par 'gyur te pad+ma dang /
ral gri dang /
'khor lo dang /
lce dang sna tshogs rdo rje dang go cha dang mche ba dang khu tshur dang rdo rje lcags kyu dang /
mda' dang /
legs par sbyin pa dang /
rin po che dang /
nyi ma dang rgyal mtshan dang /
'dzum pa dang /
lcags kyu dang /
zhags pa dang /
lcags sgrog dang /
dril bu dang /
tri shU la dang /
dbyug pa dang /
dgra sta dang /
mdung dang /
gzhu dang /
mdung la sogs pa'i phyag mtshan rnams te ji lta ba bzhin du bshad pa'i mtshan nyid can gyi gar gyi tshul gyis phyag rgya 'khor lo ltar mdzad cing sna tshogs pad+ma'i gdan la sems dpa'i skyil mo krung gis bzhugs pa zla ba lta bu'i 'od dang ldan pa /
spyan gsum pa sangs rgyas sku'i mchog gis dbu la mtshan pa /
mchog stsol ba'i don yod zhags pa 'jig rten dbang phyug bri bar bya'o / /
de'i zhes bya ba la sogs pa 'jig rten dbang phyug de'i logs thams cad de phyogs bzhir khro gnyer ma la sogs pa bri bar bya ste drag mo la sogs pa'i gzugs dang phyag mtshan gang la yod pa de ni drag mo la sogs pa'i gzugs dang phyag mtshan can no / /
pad+ma dang bcas par bzhugs pas na pad+ma dang bcas pa ste pad+ma rigs kyi lha mo rnams pad+ma dang bcas pa bri bar bya'o / /
'di ltar 'chad par 'gyur te /
hUM pad+ma tsaN+Di shwa ra hUM phaT ces bya ba'i snying po 'dis ji lta ba bzhin du bshad pa'i sku mdog dang dbyibs dang ldan pa'i don yod zhags pa 'jig rten dbang phyug bri bar bya ste /
de ni pad+ma gcig la bzhugs / /
de yi 'od kyis 'khor lor brten / /
drag mo sogs gzugs phyag mtshan ldan / /
khro gnyer ma sogs bri bar bya / /
de la g.yas logs su pad+ma khyab 'jug ma ste phyag g.yas pad+ma 'dzin pa /
g.yon pas 'khor lo 'dzin pa'o / /
de nyid kyi g.yas logs su khro gnyer ma ste phyag g.yas pas pad+ma 'dzin pa /
g.yon pas rtse gsum 'dzin pa'o / /
slar yang bcom ldan 'das kyi g.yon logs su gos dkar mo ste phyag g.yon pas phreng ba 'dzin pa /
phyag g.yas pas pad+ma 'dzin pa'o / /
de nyid kyi g.yon logs su pad+ma la chags pa ste pad+ma mda' gzhu 'dzin pa ste /
hrIHzhes bya ba'i snying po 'di bri bar bya'o / /
gnas gang du ras ris 'di bri bar bya zhe na /
'khor lo de ni brtan gnas su / /
zhes bya ba la sogs pa la pad+ma'i rigs kyi dkyil 'khor de brtags te bri bar byas nas gsang ba'i dkyil 'khor bri bar bya'o / /
dam pa ni phul du byung ba'o / /
ras ris 'di ni dbus kyi dkyil 'khor gyi lte ba'i phyogs su bri bar bya'o / /
de nas pad+ma'i sgeg mo la sogs pa rnams ni 'gro ba 'dul ba'i dkyil 'khor chen po las gsungs pa'i cho gas phyi'i dkyil 'khor gyi mtshams rnams su bri ba'o / /
sgo bzhi la ni lcags kyu ma la sogs pa rnams bri bar bya'o / /
rdo rje sems dpa'i ras ris kyi cho ga ni mtshon cha mchog gi go cha ste go cha de thams cad ni rang gi cho ga rgyas pa dang slob ma gzhug pa la sogs pa'i cho ga rgyas pa byas pa de kho na nyid dang /
chos dang dam tshig rnams sbyin par bya'o / /
de bzhin nyid ni don dam pa ste de nas sangs rgyas bcom ldan 'das ni spyan ras gzigs te de bzhin gshegs pa rnams kyis so sor gzigs pa yin no / /
bag chags dang bcas pa'i nyon mongs pa gzhan gyi dbang du ma gyur pas na de nyid dbang phyug go / /
de nyid kyi phyir na don dam pa'i 'phags pa spyan ras gzigs dbang phyug ste sa 'og ma la gnas pa'i byang chub sems dpa' ni ma yin no zhes bya ba'i don to / /
gar mdzad pa zhes bya ba dang sbyar ro / /
khyad par ji lta bu dang ldan pa zhe na 'dul ba'i thabs zhes bya ba la sogs pa la sems can rnams 'dis 'dul ba ste /
'dul ba yang de yin la thabs kyang de nyid yin pas na 'dul ba'i thabs so / /
de gang yin zhe na 'dod chags la sogs pa'i dri ma dang bral ba'i rol pas gar ni rol pa'i gar te 'jig rten dbang phyug gi gzugs 'dzin pa'i sangs rgyas bcom ldan 'das gar mdzad pa yin no / /
mchog kyang yin la rdo rje yang yin pas na rol pa'i rdo rje'o / /
gang zhig de kho na nyid de ni mchog gi rdo rje ste nges par 'byin pa'i shes rab ces bya ba'i don to / /
'dis pad+ma'i rigs kyi rnal 'byor pas pad+ma rdo rje blang bar bya'o / /
de ltar de kho na nyid kyis pad+ma blangs te /
chos kyi dril bu dkrol bar bya / /
zhes bya ba'i don 'di bstan par bya ba'i phyir /
ji ltar pad+ma dmar po ni / /
zhes bya ba la sogs te ji ltar pad+ma rang gi rang bzhin gyi kha dog dmar pos dmar bas te ji lta ba bzhin du bshad pa'i 'dod chags kyi skyon rnams dang /
sna tshogs pa'i gnas kyi nyes pa rnams 'dam dang chu la sogs pa'i skyon rnams kyis gos par mi 'gyur ba de bzhin du don dam par gzung ba dang 'dzin pa'i rnam par rtog pa'i dri ma dang bral ba'i khams gsum pa yin no zhes bya ba dril bu'i sgra dkrol ba bskyed cing /
chos bdag med pa la chags par byed pas dmar ba dang sems can gyi don mdzad pa la chags pa'i byang chub sems dpa' bsgom par bya ba yin no / /
'dis 'di ltar bshad par 'gyur te /
chos bdag med pa'i chags pa la chags pa dang sems can smin pa dang grol ba'i chags pa la chags pa'i byang chub sems dpa' pad+ma ltar srid pa'i skyon gyis gos par mi 'gyur zhes bya ba'o / /
da ni /
dam tshig gis ni phyag rgya cher / /
byin gyis brlabs nas snying po bzla / /
zhes bya ba'i don 'di rab tu bstan par bya ba'i phyir /
cho ga gang dang gang dag gis / /
zhes bya ba la gang dang gang gi rang bzhin gyi cho gas 'gro ba sems can kyi khams 'dul bar gyur pa de dang des spyad par bya'o zhes bya ba dang sbyar ro / /
chos thams cad rang bzhin gyis dag pa'o zhes bya bar so sor rtog pa ni pad+ma thams cad dag pa'i mchog gi rnal 'byor te de'i bdag nyid ni de'i rang bzhin no / /
gzugs de nyid kyis sku'i phyag rgya'i rang bzhin gyi bcom ldan 'das spyan ras gzigs dbang phyug gis 'dir 'gro ba sbyangs te 'dul ba la rab tu 'god par mdzad pa yin no zhes bya ba'i sgom pa rnal 'byor pas bya'o / /
rdo rje thams cad kyi chos kyi dam tshig gi zhes bya ba la thams cad kyang yin la /
rdo rje chos kyang yin pas na thams cad kyi rdo rje chos te pad+ma'i rigs kyi lha rnams kyi sku'i gsang ba'i rang bzhin can no / /
de rnams kyi dam tshig ni 'das ma thag tu bshad pa'i sgom pa'o / /
gang gi phyir de ltar yin pa de'i phyir sgom pa ni 'dis pad+ma'i rigs thams cad kyi rnal 'byor pa rnams kyis rang gi lha'i phyag rgya chen pos byin gyis brlab par bya'o zhes bstan par 'gyur ro / /
de nas ji lta ba bzhin du pad+ma gar gyi mchod pas zhes bya ba la sogs pa la /
de ltar slob ma gzhug pa la sogs pa'i cho ga rgyas par rjes su spyad nas glu dang rol mo'i cho gas dkyil 'khor yang dag par mchod la dkyil 'khor pa'i gar gyis mchod pa dang /
sna tshogs pa'i mchod pa'i phyag rgyas mchod la rdo rje sems dpa'i ras ris kyi dkyil 'khor las gsungs pa'i cho ga thams cad rjes su spyad par bya'o / /
dpal mchog dang po'i rgya cher 'grel pa shes rab kyi pha rol tu phyin pa 'byung ba zhes bya ba las 'gro ba 'dul ba'i ras ris kyi dkyil 'khor gyi bshad pa rdzogs so // //
de ltar 'gro ba 'dul ba'i gsang ba'i dkyil 'khor bstan nas da ni 'phags pa nam mkha'i snying po'i don du bstan par bya ba'i phyir /
de nas bcom ldan 'das nam mkha'i snying po'i don thams cad grub pa'i cho ga zhes bya ba gsungs te de nas kyi sgra ni 'das ma thag pa la ste dang po'i sbyor ba dang dkyil 'khor rgyal bo mchog dang /
las rgyal po mchog gi ting nge 'dzin 'das ma thag pa kho na'o / /
de la dang po sbyor ba'i ting nge 'dzin ni dpal rdo rje sems dpa'i ras ris kyi dkyil 'khor las gsungs pa kho na'o / /
de nas ji lta ba bzhin du 'phags pa nam mkha'i snying po'i rnal 'byor gyis bcom ldan 'das kyi ras ris kyi dkyil 'khor sprul te /
rang gi snying po rnams kyis gnas ji lta ba bzhin du dgod par bya ste 'di ni ting nge 'dzin gnyis so / /
de nas 'dus pa sngon du 'gro bas gsum pa shes par byas te /
dam tshig dang dbang bskur ba thob pas bzlas pa dang bsgom pa bya ba yin no zhes bya ba'i cho ga rab tu bstan par bya ba'i phyir slob dpon gyi las kyi cho ga slob ma gzhug pa la sogs pa gsungs te /
rdo rje sems dpa' gsang ba'i dkyil 'khor bzhin du phyi'i dkyil 'khor bris la /
de'i phyed kyi tshad kyis de'i dbus su nyi ma'i dkyil 'khor bris la de'i steng du cha brgyad pa'i nor bu'i dbyibs can gyi rin po che'i dkyil 'khor de bzhin du bris nas nang gi dkyil 'khor gyi re'u mig gi sa la bcom ldan 'das 'phags pa nam mkha'i snying po sngar bshad pa'i phyag rgya chen pos sna tshogs pad+ma'i gdan la sems dpa'i skyil mo krung gis bzhugs pa be+e DUr+ya sngon po dang mtshungs pa /
oM sarba badzrA d+hi pa ti s+t+waM a b+hi shiny+tsA mi b+hur b+hU ba swaHzhes bya ba'i snying po 'dis bri bar bya'o / /
de yi pad+ma gcig la bzhugs / /
de yi 'od kyis dkyil 'khor brten / /
dbang bskur ba dang gtor ma nyid / /
rgyal mtshan mchog ma mchod chen mo / /
zhes bya ba 'di bri bar bya ste de la de'i g.yas logs su lha mo gter ma /
ma hA badzra ni d+ha ne hUM zhes bya ba snying po 'dis bri bar bya'o / /
de'i yang g.yas logs su lha mo dbang bskur ma /
badzra a b+hi Shi ka dzaM zhes bya'o / /
slar yang bcom ldan 'das kyi g.yon logs su rgyal mtshan thogs mchog ma ste /
oM badzra ma ni d+h+wa dzA gra ke yu re baM zhes bya ba'i snying po 'dis so / /
de'i yang g.yon logs su mchod chen ma ste /
ma hA badzra ma hA he he ho zhes bya ba'i snying po 'dis bri bar bya'o / /
dbang bskur ba ni rin po che'i cod pan 'dzin pa'o / /
gter gyi lha mo ni gter gyi bum pa 'dzin pa'o / /
rgyal mtshan mchog ma ni rin po che'i rgyal mtshan 'dzin pa'o / /
mchod chen ma ni dra ba dang dra ba phyed pa dang gdu bu dang /
rna cha dang /
dpung rgyan dang /
rin po che dang /
na bza' la sogs pa'i rgyan thams cad kyis yongs su gang ba'i rin po che'i snod 'dzin ma'o / /
phyi'i dkyil 'khor gyi mtshams rnams la rin po che'i sgreg mo la sogs pa dang /
sgo rnams la sngar bshad pa'i snying po rnams kyis lcags kyu ma la sogs pa rnams bri bar bya'o / /
de nas dpal rdo rje sems dpa'i dkyil 'khor gyi cho gas rang gi cho ga thams cad dang /
slob ma gzhug pa la sogs pa'i cho ga thams cad rjes su spyad la /
slob ma rnams la rdo rje rin po che de kho na nyid sbyin par bya'o / /
de la de kho na nyid ni 'di yin te nyi ma 'di ni zhes bya ba la sogs pa la gang zhig sngar bstan pa'i 'phags pa nam mkha'i snying po sems can thams cad kyi bsam pa yongs su rdzogs par mdzad pa yin no / /
'dis ni 'di ltar bshad par 'gyur te /
de bzhin gshegs pa kho na 'phags pa nam mkha'i snying po'i gzugs kyis sems can thams cad la 'khor ba ji srid kyi bar du bsam pa yongs su rdzogs par mdzad pa'i phyir bzhugs so zhes bya ba'i don nor bu'i rigs kyi phyag mtshan rdo rje rin po ches bstan pa yin no zhes bya'o / /
da ni chos kyi dril bu dkrol ba zhes bya ba bstan par bya ba'i phyir bsam pa kun zhes bya ba la sogs pa gsungs te /
bsam pa grub pa yang de yin la thams cad kyang de nyid yin pas na bsam pa grub pa thams cad de /
nor bu'i rigs dang tha mi dad pa'i dngos grub thams cad do / /
de rnams kyi nang na nor gyi bsam ba grub pa gang yin pa de ni mchog ste ser sna'i dri ma bsal bas gnyis su med pa nyid kyi phyir nor bu'i rigs kyi dngos grub bo zhes bya ba'i tha tshig go / /
de zhes bya ba nor bu'i rigs kyi dngos grub de yang 'dod pa rab tu grub par bya ba'i phyir bsgrub par bya ste /
byang chub chen po'i sems rdzogs pa'i phyir zhes bya ba'i don to / /
de ci'i phyir 'dod pas rab tu grub pa'i phyir bsgrub par bya zhe na /
'dod las thar ba zhes bya ba la sogs pa la /
gang gi phyir byang chub chen po'i sems mngon du bya ba'i rang bzhin gyi 'dod pa las thog ma dang tha ma med pa'i chos kyi dbyings kyi thar pa mngon du byed par 'gyur ba de'i phyir ro / /
gang zhig thar pa de nyid ni zag pa med pa'i bde ba dang yid bde ba rang gi ngo bo ma spangs pa'i rang bzhin yin no / /
da ni /
dam tshig gis ni phyag rgya cher / /
byin gyis brlab pa zhes bya ba bstan pa'i phyir /
dman min rnams kyang zhes bya ba la sogs pa gsungs te de la dman ni mi rtag pa dang /
sdug bsngal ba dang stong pa dang bdag med pa la sogs pa sgom pa'i rang bzhin te mdo sde pa la rab tu grags pa brjod pa yin no / /
dman ma yin pa ni dman min te yang dag pa'i sbyor ba'i sgom pa'i rang bzhin can rnams te /
de'i dngos po las byung ba'i bde ba rnams ni 'dod pa kun gyi bde ba rnams te rdo rje theg pa lam mos pa'i bde ba la rab tu grags pa nyid kyis de rnams 'dod chags spangs pa'i phyir man ngag dang sgom pa dag gis rnal 'byor pa rnams la sbyin par bya'o / /
de rnam pa gang dag la sbyin par bya zhe na /
bdag nyid dang ni zhes bya ba la sogs pa la bdag nyid la sgom pa'i dus dang gzhan rnams la sems can gyi khams ma lus pa la nor bu'i rigs grub nas bsam pa thams cad yongs su rdzogs pa'i don du'o / /
'di ltar bshad par 'gyur te nor bu'i rigs kyi rnal 'byor pas rang gi lha'i phyag rgya chen po bcings la 'jig rten gyi khams thams cad kyi rdul phra rab dang mnyam pa'i nor bu'i rigs kyi dkyil 'khor rdzogs par byas nas des 'jig rten gyi khams thams cad kyi rdul phra rab dang mnyam pa'i sems can gyi khams yang dag par sbyor ba'i bsgom pas nor bu'i rigs kyi rang bzhin du rdzogs par byas la /
bya ba byas pa ltar de'i rang bzhin can du de dag nyid rnam par bsams te bsgom par bya'o zhes bya ba'o / /
de ltar zhes bya ba de ni de lta bu'o / /
mchog kyang yin la gsang ba yang de nyid yin pas na mchog tu gsang bas te nor bu'i rigs kyi gsang ba'i dkyil 'khor ro / /
de'i tshul ni ji lta ba bzhin du bshad pa'i bsgrub par bya ba dang sgrub pa'i cho ga'o / /
mchog ni nam mkha'i snying po ste de'i cho ga rgyas pa ni bsgrub par bya ba dang sgrub pa'i rgyud 'das ma thag tu de ltar bshad pa bstan nas /
bcom ldan 'das kyis tshul gyi cho ga rgyas par gsungs pa yin gyi gzhan gyis ni ma yin no zhes bya ba ni tshig gi lhag ma'o / /
ci'i don du zhe na mchog 'di zhes bya ba ni gang gi phyir tshul 'di mchog yin pas na de'i phyir ro / /
'di nyid kyang ci'i phyir zhe na / /
de ni zhes bya ba la gang gi phyir sgrub pa po de nor bu'i rigs kyi rtog pa'i mchog tu gyur pa'i dngos grub kyi tshul 'di nyid kyis khyad par du thob par 'gyur ba'i phyir ro / /
rtog pa yang yin la thams cad kyang yin pas na rtog pa thams cad de rdo rje sems dpa' la sogs pa'i gsang ba'i dkyil 'khor gyi rang bzhin no / /
de rnams kyi sgrub pa'i cho ga ni slob dpon gyi las dang slob ma gzhug pa la sogs pa'i cho ga rgyas pa'o / /
dpal mchog dang po'i rgya cher bshad pa shes rab kyi pha rol tu phyin pa 'byung ba zhes pa las nor bu'i rigs kyi ras ris kyi dkyil 'khor gyi bshad pa rdzogs so // //
de ltar rtog pa thams cad kyi rgyud phyi ma'i rtsa ba'i rgyud dang /
rtog pa thams cad kyi sgrub pa'i cho ga bstan nas da ni bdag byin gyis brlab pa'i rnal 'byor gyi phyag rgya thabs kyi rang bzhin can rnams kyis rtog pa thams cad kyi dngos grub thob pa yin no zhes pa'i don 'di bstan par bya ba'i phyir de nas zhes bya ba la sogs pa gsungs te de nas kyi sgra ni skabs su bab pa ste /
bdag byin gyis brlab pa la sogs pa'i rnal 'byor gyi phyag rgya'i skabs su bab pa'o zhes bya ba'i don to / /
dngos grub chen po yang de nyid yin la thams cad kyang de nyid yin pas na dngos grub chen po thams cad de /
dpal rdo rje sems dpa' la sogs pa'i phyag rgya chen po la sogs pa rnams thob pa'o / /
de rnams sgrub pa ni phyag rgya chen po la sogs pa bcing ba dang rnal 'byor sgom pa dang /
bdag la byin gyis brlab pa la sogs pa ste /
des mchog ni 'jig rten dang 'jig rten las 'das pa'i thabs rnams kyi dam pa'o / /
dngos grub thams cad kyis mi 'gyur ba'i bde ba dang ldan pas na bde ba chen po'o / /
rdo rje sems dpa' ni ji lta ba bzhin du bshad pa'i mtshan nyid can no / /
nam mkha'i khams thams cad la rtag tu bzhugs pa'i sku gsung thugs kyi rdo rje'i rang bzhin can gyi phyag rgya chen po gang la mnga' ba de ni phyag rgya che'o / /
dpal rdo rje sems dpa' la sogs pa'i phyag rgya chen po dang /
dam tshig dang / /
chos dang las kyi phyag rgya rnams ni rtog pa thams cad de mchog tu gyur pa de rnams kyi dngos grub ni de'i rang bzhin rnal 'byor pa rnams kyis thob pa'i don gyis na /
rtog pa kun mchog grub pa'i phyir / /
phyag rgya de rnams grub par mdzad pa'o zhes bya ba dang sbyar ro / /
rgyu gang gi phyir zhe na snod ma yin pa zhes bya ba la sogs la dpal rdo rje sems dpa' la sogs pa ma thob pa'i bag chags dang bcas pa dang bral ba'i sems can rnams ni snod ma yin pa ste snod ma yin pa'i sems can de rnams la'o / /
srog gcod pa dang ma byin par len pa la sogs pa'i mi dge ba'i las kyi lam bcu la rab tu zhugs pa ni sdig pa thams cad byed pa'o / /
sdig pa thams cad byed pa de rnams nye bar spyod pa'i mun pas bsgribs pas mun pa la gnas pa'i me long gi dkyil 'khor bzhin du rang gi gzugs brnyan mthong ba la sogs pas dpal rdo rje sems dpa' la sogs pa'i sems dpa' chen po rnams phyag rgya chen po la sogs pa'i rang bzhin gyi don mdzad pa ma yin pa'i phyir ro / /
lhag par mos pa'i mig dang bral bas na mi mthong ba ni long ba'o / /
mi mthong ba'i long ba de rnams dang bar byed pas na bsod nams te dpal rdo rje sems dpa' la sogs pa'i sgom pa dang byams pa la sogs pa'i sgom pa'o / /
yang dang yang du rnam par sbyong zhing nges par legs par sbyong bar byed pas na bsod nams so zhes bya ba'i don to / /
bsod nams ma yin pa ni bsod nams min pa ste /
mi dge ba'i las kyi lam bcu'o / /
de rnams nyid bar mtshams med par bzhugs pas na tshogs te grong khyer gyi chu'i tshogs bzhin no / /
de gang la yod pa de ni bsod nams ma yin pa'i tshogs dang ldan pa'o / /
bsod nams ma yin pa'i tshogs dang ldan pa de rnams la rtag tu dus thams cad du /
rdo rje sems sogs sems dpa' mchog /
mthong ba thabs kyi rgyur gyur pa / /
zhes bya ba la rdo rje sems dpa' la sogs pa yang de rnams yin la sems dpa' mchog kyang de nyid yin pas na rdo rje sems dpa' la sogs pa'i sems dpa'i mchog ste rigs lnga'i lha rnams kyi sku gsung thugs kyi rang bzhin can no / /
de rnams mthong ba ni gdul bya rnams kyis dmigs pa'o / /
de'i thabs kyi rgyu yin pas mthong ba'i thabs kyi rgyu'o / /
rdo rje sems dpa' la sogs pa'i sems dpa' mchog rnams mthong ba'i thabs kyi rgyu'o / /
rdo rje sems sogs sems dpa' mchog /
mthong ba'i thabs kyi rgyur gyur pa'o / /
rdo rje sems dpa' la sogs pa'i sems dpa' mchog ni ji lta ba bzhin du bshad pa ste /
de rnams kyi sku dang gsung dang thugs kyi rdo rje ni rdo rje ste de nyid sku gsung thugs kyi rdo rje'o / /
sku gsung thugs kyi rdo rje de nyid kyis bcing ba ni phyag rgya bcing ba'o / /
dam tshig kyang de yin la mchog kyang de nyid yin pas na dam tshig mchog ste phyag rgya chen po la sogs pa'i dam tshig gi phyag rgya'o / /
ci'i phyir rdo rje sems dpa' la sogs pa'i sku gsung thugs kyi rdo rje 'ching ba dam tshig mchog rnams kyi dam tshig yin zhe na /
'da' bar dka' ba'o zhes bya ba la gang gi phyir rdo rje sems dpa' la sogs pa'i phyag rgya bcing ba 'di ni dam tshig yin no / /
'di ltar 'chad par 'gyur te rdo rje sems dpa' la sogs pa'i sku gsung thugs kyi rdo rje la lhag par mos bas rdo rje sems dpa' la sogs pa'i sku la sogs pa'i phyag rgya rnams bcing ba gang yin pa de nyid rdo rje sems dpa' la sogs pa'i sems dpa' mchog mthong ba'i thabs kyi rgyu yin no / /
gsang ba'i dbye bas rgyu rnams zhes gsungs so / /
gang gi phyir de rnams phyag rgya zhes bya ba brjod pa yin zhe na /
rdo rje sems dpa' zhes bya ba la sogs pa la ji lta ba bzhin du bshad pa'i rdo rje sems dpa' la sogs pa rnams kyi sku zhes bya ba'i sku gsung thugs kyi rdo rje ste de rnams rdo rje bzhin du mi phyed pas shin tu brtan pa ste /
rgyu de'i phyir sku gsung thugs kyi rdo rje de'i rang bzhin can gyi phyag rgya zhes bya ba kun du bshad pa ni bstan pa ste /
lus can rnams kyis phyag rgya chen po la sogs pa thams cad grub pa'i phyir de ltar gyur pa'i phyag rgya de rnams sprul pa ni spro bar mdzad pa yin no / /
slar yang phyag rgya de rnams kyi khyad par bstan par bya ba'i phyir /
gang zhig ces bya ba la sogs pa gsungs te /
phyag rgya chen po la sogs pa'i phyag rgya rnams rdo rje sems dpa' la sogs pa'i sku gsung thugs kyi rdo rje la lhag par mos pas bzung ba tsam gyi sgrub pa po rnams kyis bcings nas mngon du byas na rdo rje sems dpa' la sogs pa ni mchog ste phul du byung ba rnams bsdus par 'gyur ro / /
mchog ni dam pa'o / /
mthong zhing mngon par mthong ba nyid / /
ces bya ba ni sku gsung thugs kyi rdo rje'i phyag rgya rnams gzugs brnyan gyi tshul du bcings pa tsam nyid kyis de dag bsdus par 'gyur ro / /
ni'i sgra ni gang gi phyir gyi don te gang gi phyir phyag rgya bcings pa tsam gyis de dag bsdus par 'gyur ba de'i phyir rdo rje sems dpa' la sogs pa'i sems dpa' rnams sgrub pa po la 'grub par 'gyur ro / /
de ci'i phyir zhe na /
phyag rgya chen po la sogs pa'i dngos grub nyams pas 'jigs pa ni dam tshig nyams pas 'jigs pa'o / /
de dag ci'i phyir dam tshig nyams pas 'jigs she na /
ji ltar 'khor los sgyur ba rnams kyi gdu bu'i phyag rgyas rgyas btab pa'i rtags kyi phyag rgya de'i yul na gnas pa rnams kyis 'da' bar dka' bas te /
'da' bar mi nus pa de bzhin du /
sku gsung thugs kyi rdo rje ston par byed pa'i phyag rgya de'i sgom pas rnal 'byor pa rnams kyis bcings pa de bzhin gshegs pa rnams kyis kyang 'da' bar mi spyod do / /
gal te sku gsung thugs kyi rdo rje'i sgom pas phyag rgya chen po la sogs pa bcing ba rgyal ba thams cad kyis kyang 'da' bar mi spyod pa de ltar yin pas na sgom pa kho na gtso bor gyur pa yin gyi phyag rgya'i bcing ba ci zhes bya ba'i rnam par rtog pa 'di yin pas sangs rgyas nyid ces bya ba la sogs pa gsungs so / /
gang la ji lta bu'i dngos grub grub par 'gyur zhes bya ba'i rnam par rtog pa 'di ji ltar zhes bya ba la sogs pa gsungs te /
'dod chags la spyod pa'i sems can gang yin pa de ni dpal rdo rje sems dpa'i sgeg pa'i spyod pa gang yin pas 'dul ba de ltar gang zhig ji srid ser snas zil gyis mnan pa de ni 'phags pa nam mkha'i snying pos 'dul ba 'dis 'dul bar mdzad pa'i phyir ro / /
de gang la yod pa de ni ji ltar 'jig rten 'dul ba dang ldan pa'o / /
'jig rten ni sems can gyi khams so / /
de ltar dngos grub gsungs pa yin / /
zhes bya ba bcom ldan 'das kyis gsungs pa yin no / /
phyag rgya chen po la sogs pa'i phyag rgya ni dngos grub de'i thabs de thob pa'i rgyu'o / /
de yang phyag rgya chen po la sogs pa'i dngos grub sgrub par byed pas na dngos grub thams cad byed pa'o / /
mchog tu phul du byung ba'o / /
phyag rgya chen po la sogs pa'i phyag rgya gang zhig bcings pa tsam gyis bsdus pa ste /
bde ba chen po ni gnyis su med pa'i rang bzhin can gyi rdo rje sems dpa' la sogs pa'i sangs rgyas dang byang chub sems dpa' byon te rang gi sku gsung thugs kyi rdo rjer byin gyis brlabs pa brtag pa mdzad pa yin no / /
skad cig mas zhes bya ba skad cig ma nyid du ste yun ring pos ni ma yin no / /
de nyid kyi phyir de dag mchog gi thabs yin no / /
de nas 'di gsungs nas bcom ldan 'das kyis mchog gi rgyud phyi ma byin gyis brlab pa mdzad pa yin no zhes bya ba dang sbyar ro / /
de khyad par ji lta bu dang ldan pa yin zhes bya ba de'i khyad par bstan par bya ba'i phyir mchog tu zhes bya ba la sogs te mchog ni bshad zin to / /
'dod chags la sogs pa'i nyon mongs pa dang nye ba'i nyon mongs pa 'gog pa la rab tu zhugs pas na mkhas pa'o / /
nyan thos dang rang sangs rgyas thams cad dang 'jig rten pa'i lam rnams kyi spyod yul ma yin pas na phra ba'o / /
nam mkha'i khams thams cad du rtag tu bzhugs pa'i sku gsung thugs kyi rdo rje ni rgya che ba'o / /
nges par 'byin pa'i ye shes kyi rang bzhin nyid kyis bsam par mi nus pas na bsam gyis mi khyab pa'o / /
mchog kyang de yin la mkhas shing phra ba yang de nyid yin zhing rgya che ba dang zab pa dang /
bsam gyis mi khyab pa de yin pas na mchog tu mkhas shing phra la rgya che zhing zab la bsam gyis mi khyab pa'o / /
bag chags dang bcas pa'i nyon mongs pa dang bral bas na mchog tu rnam par dag pa'o / /
thog ma dang tha ma med pa ni bshad zin to / /
thog ma dang tha ma med pa nyid kyi phyir mi zad pa'o / /
de nyid mi 'jig pa'o / /
'dod pa'i dngos grub nges par ster bas na gdon mi za ba'o / /
de nyid kyi phyir thogs pa med pa'o / /
de ni de ltar gyur pa gcig pur ma zad kyi shin tu phul du byung bas mchog gi chos kyi dbyings la chags pa nyid do / /
ma lus pa ni rigs lnga'i lha rnams kyi bde ba chen po dang yid bde ba thams cad kyi mchog tu rtag pa dang thog ma dang tha ma med pa'o / /
ci mdzad nas bcom ldan 'das kyis byin gyis brlab pa mdzad pa yin zhe na ma lus shing lus pa med pa la sogs pa la /
rdo rje dbab pa rnams kyis rab tu sad par mdzad cing zhes bya ba dang sbyar ro / /
ma lus shing lus pa med pa'i sgra ni bshad zin to / /
ma lus shing lus pa med pa yang de yin la sems can gyi khams thams cad kyang de nyid yin pas na ma lus shing lus pa med pa'i sems can gyi khams thams cad do / /
de'i mchog tu phul du byung ba ni thams cad kyi dam pa dpal rdo rje sems dpa' la sogs pa'i dngos grub chen po rdzogs pa ste /
de'i dbang phyug chen po nyid ni ma lus shing lus pa med pa'i khams gsum pa'i chos kyi rgyal srid de /
de rdzogs pa'i phyir mchog tu mi 'gyur ba ni thog ma dang tha ma med pa'i rigs kyi lha thams cad kyi bde ba dang yid bde ba thams cad kyi rang bzhin can gyi byang chub chen po'i sems dang sbyin pa'i pha rol tu phyin pa dang /
brtson 'grus kyi pha rol tu phyin pa dang /
shes rab kyi pha rol tu phyin pa'i rang bzhin can gyi mchog gi dngos grub thams cad kyi yang mchog ni dam pa'o / /
rdo rje 'bebs pa ni rigs kyi lha thams cad kyi sku gsung thugs kyi rdo rje rnams sgrub pa po'i rgyud la zhugs pa gang yin pa de dag gis de bzhin gshegs pa thams cad la sogs pa'i sems can gyi khams rab tu sad par mdzad cing mchog gi rgyud phyi ma byin gyis brlab pa yin no / /
de ming ji lta bu dang ldan pa yin zhe na /
bde ba chen po zhes bya ba la sogs pa la bde ba yang yin la chen po yang de nyid yin pas bde ba chen po ste rigs kyi lha thams cad kyi gnyis su med pa'i ye shes so / /
de las byung ba'i rigs thams cad kyi phyag mtshan ni rdo rje'o / /
gdul bya rnams kyis mngon par 'dod pa'i dngos grub nges par rdzogs par mdzad nas de'i phyir don yod pa yin no / /
skye bo thams cad kyi thun mong ma yin pa'i phyir de mchog tu gsang ba yin no / /
bde ba chen po'i rdo rje gsang ba yang de nyid yin la mchog tu gsang ba yang de nyid yin pas na bde ba chen po'ang rdo rje gsang ba'i don yod pa mchog tu gsang bas de'i ming dang ldan pa'o / /
mchog tu yang yin la mtshon cha yang de nyid yin pas na mchog gi mtshon cha ste shes rab dang thabs kyi rang bzhin can gyi mtshon cha'o / /
mchog tu gsang ba ni 'das ma thag tu bshad pa ste de'i cho ga ni sgrub pa'o / /
mchog kyang yin la rgyud phyi ma yang de nyid yin pas mchog gi rgyud phyi ma ste /
bdag la byin gyis brlab pa la sogs pa'i rgyun gyi rang bzhin can gang yin pa de byin gyis brlab par mdzad pa ni phyi ma'i mu'i mthar thug par brtan par mdzad pa yin no zhes bya ba'i don to / /
de nas zhes bya ba la sogs pa la de nas kyi sgra ni skabs su bab pa'o / /
de bzhin gshegs pa thams cad ni gnyis su med pa'i sems dang sems las byung ba rnams so / /
de dag gi dam tshig thams cad ni rigs thams cad kyi rang bzhin can gyi sku gsung thugs kyi rdo rje'i phyag rgya'o / /
de rnams kyi bdag nyid kyi byin gyis brlab pa ni sgrub pa'i rgyud la rang gi rigs kyi lha'i sku gsung thugs kyi rdo rje rdzogs par mdzad pa ste de la sgrub pa gcig pu ni rdzogs pa'i rgyu'o / /
de'i cho ga ni rjes su spyad par bya ba'i dngos po rab tu bstan pa'o / /
mchog tu gsang ba ni skye bo thams cad la rab tu ma grags pa'o / /
bshad par bya ba ni 'og nas rgyas par bshad par bya ste bcom ldan 'das rdo rje sems dpas de skad gsungs so / /
nyin re zhes bya ba ni zhag re re la'o / /
sngon du ni thams cad dgug pa la sogs pa'i thog mar ro / /
lan cig tu ni lan cig kho nar ro / /
phyag rgya chen po ni rang gi lha'i sku'i gsang ba'i rang bzhin can no / /
snying po bzlas zhes bya ba ni rang gi lha'i snying pos mngon par bsngags par bya'o / /
phyag rgya kun gyis rab grub pa / /
zhes bya ba la rigs thams cad kyi dam tshig dang /
chos dang las dang phyag rgya chen po rnams ni phyag rgya thams cad de /
de dag rab tu grub pa ni shin tu rab tu grub pa'o / /
de gang yin zhe na /
ji lta ba bzhin du bshad pa'i bdag la byin gyis brlab pa'i sgrub pa gcig pu'o / /
de ltar rnal 'byor tsam byas la dam tshig sems dpa'i byin rlabs sngon du 'gro ba'i phyag rgya chen po 'ching ba'i mtshan nyid can gyi bdag la byin gyis brlab pa gcig pu bstan nas /
da ni rjes su rnal 'byor ston par byed pa'i thams cad dgug pa la sogs pa'i rang bzhin can gyi dam tshig gsum blang ba'i mthar thug pa'i bdag la byin gyis brlab pa gcig pu'i sgrub pa gnyis pa bstan par bya ba'i phyir de nas zhes bya ba la sogs pa gsungs te de nas kyi sgra ni snga ma bzhin no / /
mchog kyang yin la gsang ba yang yin pas mchog tu gsang ba ste thams cad kyang dgug pa la sogs pa'i rang bzhin can gyis bdag la byin gyis brlab pa'i cho ga ste /
sngar bshad pa'i bdag la byin gyis brlab pa gcig pu'i sgrub pa las kyang 'di mchog tu grub pas na shin tu mchog tu grub pa'o / /
lan cig ni lan cig tu phyi'i dkyil 'khor gyi khang pa dang sngags dang phyag rgya dag gis yongs su brtags pa'i rang gi lha'i dkyil 'khor gang yin pa de ni dam tshig gsum gyi shin tu gsang ba'i mchog gi khang pa ste /
mdun du gnas pa de ltar rdo rje sogs thob bzung ba yis / /
rdo rje can rang gi lha'i rang bzhin gyis yang dag par byin gyis brlab par 'gyur te rang gis sku gsung thugs kyi rdo rje'i rang bzhin can du mdzad pa yin no zhes bya ba'i don to / /
de ltar rjes su rnal 'byor ston par byed pa'i thams cad dgug pa la sogs pa'i rang bzhin can gyi ye shes sems dpa' gcig pu sgrub par byed pa'i bdag la byin gyis brlab pa gcig pu'i sgrub pa gnyis pa bstan nas /
da ni rang gi rigs kyi dkyil 'khor chen po las gsungs pa'i rang gi lhag pa'i lha'i rnal 'byor sngon du 'gro ba'i thams cad kyis ji lta ba bzhin du bshad pa'i rnal 'byor chen po'i mtshan nyid can gyis bdag la byin gyis brlab pa gcig pu'i sgrub pa gsum pa bstan par bya ba'i phyir /
de nas mchog tu gsang ba zhes bya ba la sogs pa gsungs te de nas kyi sgra ni snga ma yin no / /
mchog kyang yin la gsang ba yang de nyid yin pas na mchog tu gsang ba ste 'das ma thag tu bshad pa'i bdag la byin gyis brlab pa gcig pu'i sgrub pa'i khyad par ro / /
de las kyang 'di dam pa yin pas na shin tu mchog tu gsang ba'i bdag la byin gyis brlab pa gcig pu'i sgrub pa'i cho ga rgyas pa'i khyad par ro / /
de ci'i phyir zhe na /
mchog tu shin tu grub pa zhes bya ba la bdag la byin gyis brlab pa'i khyad par snga ma ni mchog tu grub pa ste /
de las kyang 'di mchog tu grub pas na mchog tu shin tu grub pa'i bdag la byin gyis brlab pa gcig pu'i sgrub pa'i khyad par zhes bya ba'o / /
rdo rje dril bu zhes bya ba la sogs pa ni 'gyur zhes bya ba dang sbyar ro / /
kun gyi bdag nyid ni kun bdag ste thog ma dang tha ma med pa'i chos kyi dbyings kyi rang bzhin can gyi sems dang sems las byung ba'i rang bzhin can gyi tshogs so / /
de las byung ba'i rang gi rigs kyi dkyil 'khor gyi lha rnams kyi sku gsung thugs kyi rdo rje'i phyag rgya ni kun bdag sna tshogs phyag rgya rnams so / /
rdo rje dang dril bu dang bcas pa'i kun bdag sna tshogs phyag rgya ni ye shes sems dpa'i rang bzhin gyi bdag nyid kyi sku ste bdag la byin gyis brlab pa gcig pu sgrub pa dang pos rdzogs pa'i sku rnal 'byor pa gang la yod pa de ni rdo rje dril bu dang bcas kun bdag sna tshogs phyag rgya'i skur ldan pa'i rnal 'byor ro / /
ci'i phyir 'di ltar 'gyur zhe na kun bdag ces pa la sogs pa la kun bdag ni bshad zin to / /
de'i phyag rgya ni de las byung ba'i rang gi lha rnams kyi phyag rgya chen po la sogs pa ye shes sems dpa'i rang bzhin can gyi phyag rgya rnams so / /
de dag sbyor ba ni yang dag par 'dus pa ste chu dang 'o ma bzhin du rnal 'byor pa dang gcig tu gyur pa'o / /
de nyid kyi bdag nyid ni rang bzhin gang la yod pa de ni kun bdag phyag rgya'i sbyor ba'i bdag nyid dang ldan pa'i rnal 'byor pa'o / /
de'i 'bras bu bstan par bya ba'i phyir /
rdo rje sems dpa' nyid du 'gyur / /
zhes gsungs pa yin no / /
'di ltar bshad par 'gyur te gang gi phyir rnal 'byor pas rnal 'byor chen po byas na rdo rje sems dpa' nyid du gyur pa de ni rnal 'byor chen po bya ba yin no / /
bdag la byin gyis brlab pa gcig pu sgrub pa 'dis rnal 'byor pa ji ltar rdo rje sems dpa' nyid du 'gyur zhe na /
grub pa'i cho ga 'di yis ni / /
zhes bya ba la sogs pa la 'das ma thag tu bshad pa'i cho ga 'dis rdo rje sems dpa' yang dag par bsdus pa ni rang gi rigs kyi lha'i rnal 'byor chen po kun gyi mchog kyang de yin la dngos grub chen po yang de nyid yin pas na /
kun mchog dngos grub chen po ste /
rang gi lha'i phyag rgya chen po la sogs pa'i dngos grub bo / /
des dbang phyug chen po ni khams gsum pa'i chos kyi rgyal srid de der byin gyis brlab pa ni /
gang gi phyir brtan par 'gyur ba de'i phyir bdag la byin gyis brlab pa 'dis rdo rje sems dpa' nyid du 'gyur ba yin no / /
rab tu ni shin tu'o / /
'bras bu med pa ma yin pa'i phyir don yod pa'o / /
'das ma thag tu bshad pa'i bdag la byin gyis brlab par mdzad pa de nyid kyi mthu rigs thams cad las byung ba ste /
rang nyid kyi bdag nyid bcings te grub par 'gyur ba ni sgrub pa po la rag las par 'gyur ba'o / /
de gang yin zhe na /
mdor na phyag rgya thams cad ni / /
zhes bya ba ni rigs thams cad kyi dam tshig dang chos dang las dang phyag rgya chen po rnams mdor bsdus pas grub par 'gyur ro / /
byin gyis brlab pa 'di don skyod pa'i phyir /
phyag rgya thams cad rang gis rang bcings te grub par 'gyur ba yin te gcig pur ma zad kyi 'bad pa med par shin tu myur ba nyid du phyag rgya chen po la sogs pa'i rang bzhin can gyi dngos grub rnams kyang grub par 'gyur ro / /
sgrub pa gang gis she na las kyi tshogs kyi sgrub pa yis / /
dngos grub myur zhes bya ba la phyag rgya thams cad kyi sgrub pa'i byed par 'gyur ba des ji lta ba bzhin du bshad pa thams cad rjes su chags pa la sogs pa'i las kyi dngos grub rnams de dag gis myur du grub par 'gyur ro / /
rgyu gang gi phyir zhe na /
'di'i zhes bya ba la sogs pa la /
bdag la byin gyis brlab pa gcig pu sgrub pa 'dis bsgrub par bya ba ma yin pa cung zad kyang med do / /
bsgrub par bya ba ma yin pa med pa ma yin pa de dag gang yin zhe na /
dngos grub las dang de bzhin bde / /
zhes bya ba la de la rigs thams cad kyi dkyil 'khor la sogs pa'i dngos grub ste de mngon du byed pa'o / /
rigs thams cad kyi las kyi tshogs kyi bya ba dang 'bras bu thob pa ni las te /
dngos grub dang las de dag gis 'jig rten dang 'jig rten las 'das pa'i bde ba nyams su myong ba ni bde ba ste /
gsum po 'di dag la bsgrub par bya ba ma yin pa yod pa ma yin no / /
'di dag thams cad mi 'gyur ba ni thog ma dang tha ma med par sgrub par byed pa yin no / /
de gang gi phyir zhe na /
bdag byin brlab kun sgrub pa pos / /
zhes bya ba la rigs thams cad kyi sku gsung thugs kyi rdo rje rnams kyis byin gyis brlab pa ni nus pa ste /
mngon par 'dod pa'i 'bras bu rdzogs pa'i rgyu de rnams yin pas na sgrub pa'o / /
byed par 'gyur ba de dag ni 'das ma thag tu bshad pa'i bdag la byin gyis brlab pa gcig pu'i sgrub pa'i khyad par gyi dngos grub dang las dang bde ba rtag pa rnams sgrub par byed pa yin no zhes bya ba ni bcom ldan 'das rdo rje sems dpas gsungs so / /
de ltar mngon par 'dod pa'i dngos grub kyi thabs su gyur pa'i bdag la byin gyis brlab pa'i sgrub pa gcig pu bstan nas /
da ni mngon par 'dod pa'i dngos grub kyi thabs nyid kyi rnal 'byor bstan par bya ba'i phyir /
de nas mchog tu gsang ba'i rnal 'byor thams cad ces bya ba la sogs pa gsungs te /
de nas kyi sgra ni snga ma bzhin no / /
mchog ni dam pa'o / /
gsang ba ni thun mong ma yin pa'o / /
rnal 'byor thams cad kyi cho ga ni sgom pa bstan pa ste de bshad par bya ste bstan par bya'o zhes bya ba ni bcom ldan 'das rdo rje sems dpas gsungs so / /
de la re zhig dang po kho nar zhes bya ba la de la zhes bya ba'i sgra ni ngag nye bar dgod pa la'o / /
dang po ni thog mar te rnal 'byor gyi sgra re zhig bsgrub par bya ste /
yo zer ni rnal 'byor las te skad kyi byings so / /
'dis rnal 'byor gyi sgra sgrub pa yin no zhes bya ba ni tshig gi lhag ma'o / /
rnal 'byor sgra de yang rig pa dang 'brel pa la 'jug par mthong ba yin te de rnam par bcad pa'i phyir skad kyi byings kyi don 'di yang brtson pa'o zhes bya ba gsungs te /
rnam pa 'di lta bu'i skad kyi don ni brtson pa yin no zhes bya ba'i don to / /
yo zer ni ting nge 'dzin la'o zhes bya ba'i skad kyi byings gzhan 'di'i don ni ting nge 'dzin no / /
gang gis brtson pa zhes bya ba ni yul gang gis brtson pa zhes bya ba'i don to / /
'brel pa tsam gsung bar 'dod pa'i phyir rang gi lhag pa'i lha rjes su dran pa'i brtson pa ni rnal 'byor yin no / /
rang gi lhag pa'i lha rjes su dran pa'i yul can gyi sems bskyed pa ni rnal 'byor pa yin no zhes bya ba'i don to / /
'di bshad par 'gyur te phyag rgya bteg pa'i mthar thug pa'i cho ga rjes su spyad nas de'i rjes la nam mkha' dang mnyam pa'i zla ba'i dkyil 'khor gyi rnam pa ste /
de'i steng du zla ba'i dkyil 'khor gnyis pa'o / /
slar yang zla ba'i dkyil 'khor gnyis pa de nyid rang gi lha'i snying po dang bcas pa'i rdo rje rtse lnga pa gang la yod pa de la'o / /
gzhan la ni rdo rje las byung ba'i rang gi dam tshig gi phyag rgya ste /
de nas phyag rgya'i nga rgyal rnam par bsgoms la sems dpa' byin gyis brlab pa'i sbyor bas bdag nyid rdo rje sems dpar bsgoms nas dam tshig sems dpa' chen po'i nga rgyal rdo rje sems dpa'i rnal 'byor pas bsgom par bya'o / /
rdo rje mtshon cha ma la sogs pa'i rnal 'byor pas ni rdo rje sems dpa' las byung ba'i rang gi lha'i rang bzhin can gyi bdag nyid rang gi snying po brjod cing bsgom par bya'o / /
de nas ma hA sa ma ya satwa haM zhes bya ba brjod do / /
de bzhin gshegs pa'i rnal 'byor pas kyang de bzhin gshegs pa'i rdo rje las byung ba'i rang gi de bzhin gshegs par bsam par bya'o / /
de nas rdo rje sems dpa' la sogs pa'i rnal 'byor pa thams cad kyis ni rang gi lha'i dam tshig gi phyag rgya bcings nas sam yo\u0f85haM zhes bya ba'i spyi'i snying po brjod cing /
rang gi lha'i sku gsung thugs kyi rdo rje'i rang bzhin can gyi nga rgyal bya'o / /
de nas sa ma ya s+t+waM ang+hi tiSh+Tha swa maM zhes bya bas rang gi lha'i dam tshig gi phyag rgyas snying ga dang mdzod spu dang mgrin pa dang spyi bo rnams su bdag nyid la byin gyis brlabs nas phyag rgya chen po bcings te /
sku gsung thugs kyi rdo rje rnams kyis rang gi lha'i rang bzhin can gyi bdag nyid bsgom par bya ste 'di ni 'dir ye shes sems dpa' gzhug pa dang bral ba'i rang gi lha'i sgom pa'i rang bzhin can gyi rnal 'byor ro / /
de ltar 'khor ba'i bdag nyid kyi gnyen por gyur pa'i rnal 'byor bstan nas da ni ye shes sems dpa' bcug nas gcig tu gyur pa lhag par mos pas gser 'gyur rtsi blangs nas zangs ma la sogs pa'i khams dngul la sogs par byed pa bzhin du rdzogs par 'gyur ba yin no zhes bya ba rab tu brtan par bya ba'i phyir rjes su rnal 'byor gsungs pa dang /
brtan pa dang g.yo ba'i dngos po thams cad kyi rang bzhin gyi gzugs kyi rang gi lha'i bsgom pas kyang shes rab dang thabs kyi ye shes thams cad du thogs pa med par 'gyur ro zhes bya ba rab tu brtan par bya ba'i phyir thams cad kyi rnal 'byor dang rnal 'byor chen po gsungs pa dang /
shin tu chags pa'i bsgom pas kyang rnal 'byor dang rjes su rnal 'byor dang thams cad rnal 'byor dang /
rnal 'byor chen po shin tu rdzogs par 'gyur ba nyid yin no zhes bya ba'i phyir shin tu rnal 'byor yang gsungs pa yin pa ni /
slar yang gzhan zhes bya ba la 'das ma thag tu bshad pa'i rnal 'byor las slar yang gzhan ni rnal 'byor gyi rang bzhin can gyi dngos po gzhan te rjes su rnal 'byor dang /
thams cad rnal 'byor dang /
rnal 'byor chen po dang /
shin tu rnal 'byor sgom pa'i rang bzhin can no zhes bya ba'i don to / /
dngos po 'di gang las shes par bya zhe na /
yang dag par bsdu ba dang /
yang dag par kun du spyod pa dang /
yang dag par sbyor ba zhes bya ba'i sgra rnams yod pa ste de rnams las 'dir shes par bya'o zhes bya ba'i don to / /
de la 'das ma thag tu bshad pa'i rnal 'byor byas la ji lta ba bzhin du rang gi lus la ye shes sems dpa' bcug ste sa ma ya s+t+waM zhes bya ba brjod cing 'od kyi dkyil 'khor rdzogs par byas la sa ma ya s+t+waM a haM zhes bya ba dang mthar rang gi lha'i snying po lan gsum zlos shing bcug pa'i ye shes sems dpa' dang chu dang 'o ma bzhin du lhan cig gyur par lhag par mos par byas te /
de ni 'di rjes su rnal 'byor gyi mtshan nyid can gyi yang dag par bsdu ba yin no / /
rnal 'byor ram rjes su rnal 'byor ram rnal 'byor chen po byas la thams cad bdag yin no zhes bya ba'i sgom pa ni thams cad rnal 'byor gyi mtshan nyid can gyi yang dag par kun du sbyor ba ste des phyogs dang dus thams cad la khyab pa'i phyir ro / /
yang dag par kun du sbyor bas na kun du sbyor ba ste /
'di ltar sgra sgrub pa'o / /
lha mo thams cad dang yang dag par sbyor ba'i sgom pa dan /
bsgoms pa'i 'bras bu ni shin tu rnal 'byor gyi mtshan nyid can gyi yang dag par sbyor ba'o / /
de ltar mdor bstan pa'i tshig rnams kyis rjes su rnal 'byor dang thams cad rnal 'byor dang rnal 'byor chen po dang shin tu rnal 'byor rnams bstan nas /
da ni re zhig rjes su rnal 'byor rgyas par bstan par bya ba'i phyir gang dag sbyor zhe na zhes bya ba gsungs te /
rjes su rnal 'byor gyi sgom pa 'di lha'i khyad par gang gi yin zhes bya ba'i tha tshig go / /
de ltar rang nyid kyis dris nas slob ma rnams kyi khong du chud par bya ba'i phyir /
gang gi lhag pa'i lha zhes bya ba la sogs pas rgyas par gsungs te bsgrub par bya ba nyid du rang gi 'dod cing byin gyis brlab par mdzad pa gang yin pa de ni rang gi lhag pa'i lha'o / /
rjes su dran pa bsgom pa ste de nyid rnal 'byor te ye shes sems dpa' dang gcig tu gyur pa'i lhag par mos pa'o zhes bya ba'i don to / /
rjes su sgrub pa ni /
lhag pa'i lha ni gang gang gi / /
phyag rgya gang dang gang bcings pa / /
de dang de yi sbyor ba yis / /
phyag rgya de de nges par sbyar / /
zhes bya ba de ma thag tu 'og nas gsung bar 'gyur ba gang yin pa rjes su sgrub pa de las rang gi lhag pa'i lha dang yang dag par sbyor ba ni rjes su rnal 'byor gyi mtshan nyid can no / /
grub pa ni rdzogs pa'o / /
de ltar rjes su rnal 'byor bstan nas da ni yang dag par kun du sbyor ba'i rang bzhin can gyi thams cad rnal 'byor bstan par bya ba'i phyir de la zhes bya ba la sogs pa gsungs te de la zhes bya ba'i sgra ni ngag nye bar dgod pa la'o / /
ji ltar zhes bya ba ni dri ba'o / /
thams cad kyang de yin la rnal 'byor yang de yin pas na thams cad rnal 'byor te thams cad kyi thams cad nyid bdag nyid yin no zhes bya ba ni sgom pa'o / /
brtan pa dang g.yo ba'i dngos po thams cad kyang gzugs 'dzin pa'i rang gi lha ni dam tshig ste /
gang phyir phyag rgya dam tshig bshad / /
ces bya ba rgyas par bshad pa las gsungs pa'i phyir ro / /
thams cad kyi rang bzhin can gyi kun rdzob kyi bden pa'i ngo bo rang gi lha ni dam tshig ste /
de'i rang bzhin can gyi sgom pa ni dam tshig gi sbyor ba thams cad kyi rnal 'byor zhes bya ba'o / /
rgyu gang gis sgom pa de dam tshig gi sbyor ba yin zhe na /
de bzhin gshegs pa kun gyis kyang / /
'da' bar dka' ba nyid kyi phyir / /
zhes bya ba ni de dag gis kyang 'da' bar mi mdzad pa'i phyir kun rdzob kyi bden pa'i rang bzhin can gyi phyag rgya de gang gi phyir rdo rje 'chang chen pos dam tshig ces bya bar gsungs pa de'i phyir ro / /
ci'i phyir brtan pa dang g.yo ba'i dngos po thams cad kyang gzugs 'dzin pa'i rang gi lha'i rang bzhin can gyi phyag rgya de bzhin gshegs pa thams cad kyis kyang 'da' bar mi mdzad ce na /
yid kyi lus ni brtan phyir ro / /
zhes bya ba la yid ni thog ma dang tha ma med pa dmigs pa med pa'i thugs rje chen po'i mtshan nyid can gyi chos kyi dbyings so / /
de'i lus ni de bzhin gshegs pa la sogs pa'i sku dang ri bo la sogs pa brtan pa'i gzugs so / /
de nyid rdo rje bzhin du mi phyed pas na de'i dngos po ni brtan pa nyid do / /
yid kyi lus brtan pa nyid kyi rgyu de'i phyir /
de bzhin gshegs pa thams cad kyis kyang de 'da' bar mi mdzad pa yin no / /
'di ltar bshad par 'gyur te /
ji lta ba bzhin du bshad pa'i chos kyi dbyings srog chags dang srog chags ma yin pa rnams kyis byed par mi 'gyur te rnam par mi rtog pa'i phyir ro / /
bdag nyid de las byung ba'i sems can thams cad kyi don rdzogs par mdzad pa'i sangs rgyas la sogs pa'i gzugs sngon gyi smon lam gyi dbang gis 'jug pa'i phyir de bzhin gshegs pa rnams kyis kyang phyed par mi 'gyur te de dag kyang de'i rang bzhin can nyid kyi phyir ro / /
de'i phyir 'da' bar mi mdzad pa zhes bya ba ni dam tshig gi don yin no / /
ji lta ba bzhin du bshad pa'i chos kyi dbyings kyi rgyu mthun pa brtan pa dang g.yo ba'i dngos po thams cad kyi rang bzhin gyi rang gi lha'i gzugs de rjes su sgrub pa ni lhag pa'i lha ni gang gi zhes bya ba la sogs pa ji lta ba bzhin du rgyas par bshad pas bstan pa de ni dam tshig gi sbyor ba ste de nyid thams cad kyi rnal 'byor yin no / /
da ni dpes thams cad kyi rnal 'byor gsal bar bstan pa'i phyir /
'di lta ste zhes bya ba la sogs pa gsungs te dper na ku mu ta dang /
ut+pal dang /
ru rta la sogs pa'i rdzas mang po gcig tu sbyar bas /
'jig rten na sbyor ba zhes grags pa de bzhin du /
ji lta ba bzhin du bshad pa'i thams cad kyi bdag nyid brtan pa dang g.yo ba'i dngos po thams cad kyi rang bzhin can gyi phyag rgya rnams dang /
gcig tu gyur pa'i lhag par mos pa'i rnal 'byor gyis phyogs bcur sbyor ba ni yang dag par kun du sbyor ba ste /
yang dag par kun du sbyor ba'i rgyu des ji lta ba bzhin du bshad pa'i thams cad kyi rnal 'byor gyi dam tshig gi sbyor ba zhes bya bar brjod pa yin no / /
da ni thams cad kyi bdag nyid kyi phyag rgya'i sbyor ba'i rang bzhin bstan par bya ba'i phyir /
de la ji ltar thams cad kyi bdag nyid kyi phyag rgya'i sbyor ba yin na zhes bya ba gsungs te thams cad kyi bdag nyid ni chos kyi dbyings te /
de'i phyag rgya ni dam tshig dang chos dang las dang phyag rgya chen po'o / /
rigs thams cad kyi phyag rgya de dag dang sbyor bas gcig tu gyur par lhag par mos pa'o / /
de nyid bstan par bya ba'i phyir /
sangs rgyas thams cad kyi bdag nyid ces bya ba la sogs pa gsungs te sangs rgyas kyang yin la thams cad kyang de nyid yin pas na sangs rgyas thams cad de lha ma lus pa'i sku gsung thugs kyi rdo rje'i rang bzhin no / /
de dang bdag nyid yang dag par sbyor ba ni ye shes sems dpa' rnams dang lhan cig tu gnyis su med par lhag par mos pas gcig tu gyur pa'i rnal 'byor bsgom pa'o / /
de yang khyad par ji lta bu dang ldan pa yin zhe na /
ji lta'i dbyibs dang sku dang ldan / /
zhes bya ba la sangs rgyas thams cad la sogs pa de'i dbyibs rgyud las bstan pa gang yin pa dang /
sku'i gsang ba gang yin pa de gnyis po gang la yod pa de ni ji lta'i dbyibs dang sku dang ldan pa'i sangs rgyas thams cad kyi bdag nyid kyi sbyor ba'o / /
de ltar gyur pa'i sangs rgyas thams cad kyi bdag nyid kyi sbyor ba dang ldan pa ni las su gyur pa'i bdag nyid de rnal 'byor bzhir gyur pa'i bdag nyid la yang dag par bkod de /
phyi nas rjes su bsgrub par bya ba ni rang gi lha'i phyag rgya bcings nas brtan pa dang g.yo ba'i dngos po thams cad kyi rang bzhin gyi rang gi lha'i gzugs su bdag nyid bsgom par bya'o / /
ni'i sgra ni nges par gzung ba ste /
bdag nyid kho na'o / /
'di ltar bshad par 'gyur te /
ji lta ba bzhin du bshad pa'i sku mdog dang dbyibs dang gdan dang phyag mtshan la sogs pa dang ldan pa'i rang gi lha'i gzugs su bdag nyid rnal 'byor tsam gyis de bzhin du nges par byas la phyi nas ye shes sems dpa' rang gi lus la bcug ste /
de dang lhan cig tu gyur par lhag par mos par byas la rang gi lha'i phyag rgya bcings nas dngos po thams cad kyi bdag nyid kyi lha'i gzugs su bdag nyid bsgom par bya'o zhes bya ba'o / /
don 'di nyid bstan par bya ba'i phyir rang gi dam tshig gi sbyor ba ni thams cad kyi sbyor ba'o zhes bya pa gsungs te /
rjes su bsgrub par bya zhes bya ba'i 'das ma thag tu bshad pa'i rjes su sgrub pa ste de nyid bstan pa'i phyir /
de la 'di zhes bya ba la sogs pa gsungs te bsgrub par bya ba'i 'dod pa'i lha ni lhag pa'i lha ste /
de'i phyag rgya chen po la sogs pa'i phyag rgya dang de lha'i khyad par de dang de'i rnal 'byor ni de'i gzugs la sogs pa'i lhag par mos pas rnal 'byor pas bcings shing phyag rgya chen po la sogs pa'i rang bzhin can gyi phyag rgya de dang de rang gi las la rab tu sbyar bar bya ste gzhan gyis ni ma yin no zhes bya'o / /
de ltar thams cad kyi rnal 'byor bstan nas da ni rnal 'byor dang rjes su rnal 'byor dag gis mnyam par gzhag pa dang /
mnyam par ma bzhag pa'i rnal 'byor gyi tshul du sgom par bstan par bya ba'i phyir /
de nas mchog tu gsang ba'i mchog gi rjes su sgrub pa'i cho ga rgyas pa mchog tu grub pa'o zhes bya ba gsungs te rnal 'byor gyi dus dang rjes su rnal 'byor gyi dus su lus kyi yan lag la sogs pa thams cad yongs su rdzogs pa'i rang gi lha'i bsgom pa'i sgom pa ni mchog tu gsang ba'i mchog gi rjes su sgrub pa'i cho ga ste /
de'i mnyam par gzhag pa dang /
mnyam par ma bzhag pa'i dbye ba sna tshogs nyid ni rgyas pa'o / /
bdag nyid ces pa ni phung po lnga'i rang bzhin gyi bdag nyid kyi dngos po'o / /
ni'i sgra ni nges par gzung ba ste /
bdag nyid kho na rnam par snang mdzad la sogs pa'i de bzhin gshegs pa'i rang bzhin can gyi sangs rgyas thams cad do / /
dpal rdo rje sems dpa' la sogs pa'i byang chub sems dpa'i gzugs ni byang chub sems dpa' nyid do / /
'dod pa'i lha'i rnal 'byor ni rang gi lhag pa'i lha'i rnal 'byor ro / /
rang gi lha'i brtan pa dang g.yo ba'i dngos po thams cad kyi bdag nyid kyi gzugs gang yin pa de ni rang gi dam tshig ste /
de dang sbyor ba ni de dang lhan cig tu rnal 'byor pa tha mi dad pa'i rang bzhin can gyis sgom pa gang yin pa de ni rang dam tshig gi sbyor ba ste /
de nyid thams cad kyi sbyor ba yin no zhes bya'o / /
bdag nyid ni bdag nyid la 'jug ste /
don dam par bdag nyid las tha dad pa'i sangs rgyas dang byang chub sems dpa' nyid ni mi dmigs pa de'i phyir /
bdag ni sangs rgyas nyid dang ni / /
byang chub sems dpa' nyid kyang yin / /
zhes bya ba bdag nyid kho nas sangs rgyas dang byang chub sems dpa'i gzugs su brtag par bya ste phyi'i dngos po ni ma yin no zhes bya ba'o / /
'di ltar 'chad par 'gyur te /
gang gi phyir ji lta ba bzhin du bshad pa'i tshul gyis phyi rol gyi dngos po sangs rgyas kyi gzugs sam byang chub sems dpa'i gzugs su don dam par mi dmigs pa de'i phyir bdag nyid kho na'i yan lag thams cad yongs su gang ba'i sangs rgyas kyi gzugs sam byang chub sems dpa'i gzugs su rnal 'byor pas bsgom par bya ba yin no zhes bya ba'o / /
phyag rgya chen po la sogs pa'i rang bzhin gyi rigs thams cad kyi phyag rgya ni phyag rgya thams cad de /
de dag gi rang bzhin rnal 'byor yang yin la chen po yang de nyid yin pas phyag rgya thams cad kyi rnal 'byor chen po'o / /
'das ma thag tu bshad pa gang yin pa de nyid mchog tu gsang ba yin no zhes bya ba'o / /
'dis ni 'di ltar bshad par 'gyur te shin tu mnyam par gzhag pa'i sgom pas skyon gcig gi rang bzhin kun du 'gro ba'i rang gi lha'i gzugs gsal ba'i dbye bas 'jig rten gyi khams thams cad kyi rdul phra rab dang mnyam par bsgom par bya ste /
de'i phyir phyag rgya thams cad kyi rnal 'byor chen po 'di yin te kun du khyab pa nyid kyi phyir ro zhes bya ba'o / /
de ltar rnal 'byor dang rjes su rnal 'byor sgom par byed pa'i mchog tu gsang ba'i rdul phra rab kyi sgrub pa'i cho ga rgyas par bstan nas /
da ni rnal 'byor thams cad sgom par byed pa bstan par bya ba'i phyir de nas zhes bya ba la sogs pa gsungs te /
rnal 'byor dang rjes su rnal 'byor byas la brtan pa dang g.yo ba'i dngos po thams cad kyi rang bzhin can gyi rang gi lha'i gzugs kyi bdag nyid sgom pa ni mchog tu gsang ba'i mchog gi rjes su sgrub pa'i cho ga rgyas pa'i khyad par 'dir mchog tu grub par shes par bya'o / /
rang gi lha'i sbyor ba zhes bya ba ni 'dod pa'i lha'i rnal 'byor te /
rnal 'byor dang rjes su rnal 'byor gyi rang bzhin ni ji lta ba bzhin du bshad pa'i mtshan nyid can no / /
des sna tshogs ni brtan pa dang g.yo ba'i rang bzhin can gyi bdag nyid sku gang la yod pa de ni sna tshogs phyag rgya'i bdag nyid sku dang ldan pa ste /
thams cad rnal 'byor dang ldan pa'o zhes bya ba'i don to / /
de lta bu cir 'gyur zhe na kun bdag ces bya ba la sogs pa la kun bdag bshad zin to / /
de'i phyag rgya rnams kyang bshad zin te /
de dang lhan cig tu gcig tu gyur pa'i lhag par mos pa ni rnal 'byor ro / /
de nyid kyi bdag nyid ni rang bzhin gang la yod pa de ni kun bdag phyag rgya'i rnal 'byor bdag go / /
mi 'gyur mchog ces bya ba ni thog ma dang tha ma med pa'o / /
grub par gyur pa ni rdzogs par gyur pa'o / /
'di ji lta bur brjod ce na /
thams cad ces bya ba la sogs pa'i rtog pa yang yin la /
thams cad kyang de nyid yin pas na rtog pa thams cad ni rdo rje sems dpa' la sogs pa ste brtan pa dang g.yo ba la sogs pa'i dngos po thams cad kyi phyag rgya'i gzugs su bzhugs pa'o / /
thams cad du shes pa'i sna tshogs pa'i dam tshig chen po'o / /
rtog pa thams cad kyang de yin la sna tshogs pa'i dam tshig chen po yang de nyid yin pas na rtog pa thams cad kyi sna tshogs pa'i dam tshig chen po'o / /
de dag dang lhan cig tu gyur pa'i lhag par mos pas rnal 'byor pa de'i rang bzhin du rdzogs pa ni mchog gi rnal 'byor te de nyid kyang 'dir thams cad kyi rnal 'byor ro / /
'dis ni thams cad kyi rnal 'byor sgom ba'i rnal 'byor pa la brtan pa dang g.yo ba'i dngos po thams cad kyi rang bzhin kho na rang dang gzhan gyi don phun sum tshogs pa'i rang bzhin gyi 'bras bu 'thob par 'gyur ro zhes bya ba'i don to / /
de ltar thams cad rnal 'byor bstan nas da ni dkyil 'khor la sogs pa sgrub par byed pa'i rnal 'byor chen po yang dag par kun du sbyor ba bstan par bya ba'i phyir de nas slar yang gzhan zhes bya ba la sogs pa gsungs te /
rnal 'byor dang rjes su rnal 'byor dang thams cad kyi rnal 'byor rnams las slar yang sgom pa'i rang bzhin gyi dngos po gzhan 'di yin no zhes bya ba'i don to / /
ji lta ba bzhin du bshad pa'i rnal 'byor chen po'i mtshan nyid can ni 'dir mchog tu gsang ba shin tu mchog tu cho ga rgyas pa'i khyad par shin tu mchog tu grub pa las kyang gzhan ni rjes su sgrub pa las kyang shin tu mchog tu grub pa ste dngos grub thams cad sgrub par byed pa nyid kyi phyir zhes bya ba'o / /
rdo rje sems dpa' ni rang gi rigs kyi dkyil 'khor gyi bdag po ye shes sems dpa'o / /
ye shes sems dpa' de dang rnal 'byor gyi rang bzhin bdag nyid yang dag par sbyor ba ni gcig tu gyur pa ste rdo rje sems dpa'i bdag nyid sbyor ba'o / /
dbyibs ji lta ba bzhin du rdo rje sems dpa'i sku yang ji lta bu gang la yod pa de ni dbyibs dang sku ni ji ltar ldan pa'o / /
rdo rje sems dpa'i bdag nyid kyi sbyor ba yang de yin la dbyibs dang sku ji lta bu yang de nyid yin pas na / /
rdo rje sems dpa'i bdag nyid sbyor / /
dbyibs dang sku ni ji ltar ldan pa ste / /
mi 'gyur mchog ni grub par 'gyur / /
zhes bya ba dang sbyar ro / /
de gcig pu yin nam zhe na kun gyi bdag po ni ji lta bu bzhin du bshad pa ste /
de'i phyag rgya ni rang gi rigs kyi dkyil 'khor chen po'i lha rnams kyi phyag rgya rnam pa bzhi ste /
de dang lhan cig tu sbyor ba ni kun bdag phyag rgya'i sbyor ba'o / /
de nyid kyi bdag nyid ni rang bzhin gang la yod pa de ni kun bdag phyag rgya'i sbyor ba'i bdag go / /
grub par gyur pa ni rdzogs par 'gyur ba'o / /
mi 'gyur mchog ni rtag pa ste thog ma dang tha ma med pa'o / /
'di ci zhes bya ba brjod pa yin zhe na / /
'di ni zhes bya bal sogs pa la thams cad rnal 'byor gyi bdag po zhes bya ba dang sbyor ro / /
'di zhes bya ba ni rnal 'byor chen po'i mtshan nyid yin no / /
ni'i sgra ni gang gi phyir gyi don te gang gi phyir sangs rgyas thams cad kyi rang gi bdag nyid dam tshig gsal ba ni rang gi rigs kyi ye shes sems dpa' rnams te de rnams kyi rjes su 'brang bas rang gi dam tshig gi rjes su 'gro ba ste /
rang gi rigs kyi ye shes sems dpa' rnams dang lhan cig tu gyur pas song ba'o zhes bya ba'i don to / /
de nyid kyi phyir thams cad kyi rnal 'byor rnams kyi bdag po ni gtso bo ste grub pa ni rdzogs pa'o / /
thams cad kyi rnal 'byor gyi bdag po ni rang bzhin gyis gsal ba'o / /
shin tu grub pa'i rnal 'byor gzhan las kyang mchog gi mchog yin pas na shin tu grub pa'i mchog go / /
rnal 'byor chen po 'di yang rdzogs pa'i cho ga sngar bshad pa nyid de /
slar yang bshad par mi bya'o / /
ci'i phyir 'di shin tu grub pa mchog yin zhe na /
'di la zhes bya ba la sogs pa gang gi phyir /
rnal 'byor chen po 'dis dkyil 'khor sgrub pa nas brtsams te /
'jig rten dang 'jig rten las 'das pa'i dngos po bsgrub par bya ba ma yin pa'i dngos po cung zad yod pa ma yin pa'i phyir ro / /
dngos grub las dang de bzhin bde / /
zhes bya ba la sogs pa ni bshad zin to / /
de ltar dngos grub thams cad sgrub par byed pa'i rnal 'byor chen po bstan nas da ni shin tu chags pa'i sgom pas thams cad grub par 'gyur ro zhes bya ba'i don 'di bstan par bya ba'i phyir yang dag par sbyor ba'i mtshan nyid can gyi shin tu rnal 'byor gyi sgom pa bstan par bya ba'i phyir /
'dod pa kun la longs spyod pa / /
zhes bya ba la sogs pa gsungs te /
'dod pa kun ni rdo rje sems dpa' ste bshad zin to / /
de'i longs spyod pa ni brtan pa dang g.yo ba'i dngos po thams cad do / /
'dod pa kun yang yin la de la longs spyod pa yang yin pas na 'dod pa kun la longs spyod pa'o / /
na'i sgra ni nges par gzung ba ste /
'dod pa kun la longs spyod par byed par gyur pa de rnams nyid bsten pa ni shin tu rnal 'byor gyi sgom pa nyams su myong ba kho na'o / /
ci 'dod pa zhes bya ba ni rang gi 'dod pa ma lus pa'o / /
kha cig tsam dag gis so / /
'di dag gis ci bya zhe na /
rnal 'byor 'di zhes bya ba la sogs pa la /
shin tu rnal 'byor gyi snyom pa'i tshul 'di rang gi bdag nyid la rab tu mchod par bya'o / /
'di ltar bshad par 'gyur te /
rang gi dkyil 'khor gyi tshul du gnas pa'i rnal 'byor pas rdo rje mtshon cha ma la sogs pa'i mchod pa'i phyag rgya bcu gnyis kyis yang dag par mchod la /
rang gi rigs kyi dkyil 'khor las gsungs pa'i brtan pa dang g.yo ba'i rang bzhin can gyi mchod pa bcu drug gis kyang mchod nas /
thams cad du khyad par gyi mchod pa'i lha mo thams cad dang lhan cig tu yang dag par sbyor ba bsgom par bya'o / /
de yang shin tu rnal 'byor gyi rang bzhin can gyi tshul des so / /
rdo rje sems dpa'i sbyor ba yi / /
mthu nyid kyis ni thams cad du / /
lha mo thams cad bde chen ldan / /
rang nyid so sor rjes sgrub pa'o / /
rdo rje sems dpa'i sbyor ba yi / /
mthu nyid kyis ni thams cad du / /
rnal 'byor thams cad dga' ston bde / /
rang nyid so sor rjes sgrub pa'o / /
rdo rje sems dpa'i sbyor ba yi / /
mthu nyid kyis ni thams cad du / /
dngos grub thams cad dga' ston bde / /
rang nyid so sor rjes sgrub pa'o / /
rdo rje sems dpa'i sbyor ba yi / /
mthu nyid kyis ni thams cad du / /
dbang phyug kun gyi dga' ston bde / /
rang nyid so sor rjes sgrub pa'o / /
nam mkha'i khams ni mtha' yas pa / /
bud med mchog ni 'byung bar 'gyur / /
dam tshig las byung de dag de'i / /
yid 'ong dam tshig rjes 'gro ba'o / /
shin tu rnal 'byor rnal 'byor che / /
thams cad bdag nyid dam tshig mchog /
gcig nyid dang ni spyod pa gcig /
yid 'ong rjes spyod lhan cig spyod / /
sangs rgyas kun dang mnyam sbyor ba'i / /
mkha' 'gro ma rnams mchog tu mdzes / /
kun du sna tshogs rol pa yi / /
phyag rgya thams cad bde chen ldan / /
bka' mnyan mchog gi mchod pa kun / /
lha mo mchog tu rtag pa'o / /
rdo rje sems dang sbyor ba yi / /
lha mo thams cad kun bsdus pas / /
kun nas sna tshogs skal bzang po / /
rang nyid so sor rjes sgrub 'gyur / /
phyag rgya 'di ni btab tsam gyis / /
rdo rje sems dpa' la sogs lha / /
nam mkha'i khams ltar mtha' yas pa'i / /
lha mo thams cad bde chen ldan / /
rnal 'byor thams cad bde bas myos / /
stobs kyis gnon cing nyes pa med / /
phan tshun rab tu dga' gyur nas / /
skyes bu byad bzhin rol bar 'gyur /
kun bdag dbang po thams cad las / /
'byung ba'i mchod pa thams cad kyi / /
sprin chen spros pa'i tshogs rnams kyis / /
de dag mchod par mdzad pa yin / /
kye ma bde ba las byung ba'i / /
kun sbyor bde ba'i dbang phyug dang / /
rin chen kun gyi rnam pa yis / /
rab tu myos shing bsten pa yin / /
zhes bya ba bcom ldan 'das rdo rje sems dpas gsungs so / /
'di zhes bya ba ni 'das ma thag tu bshad pa ste shin tu rnal 'byor gyi mtshan nyid do / /
de yang de bzhin gshegs pa thams cad kyi mchog tu gsang ba'i rnal 'byor gzhan las dam pa ste mchog tu shin tu gsang ba'o / /
'di las gong na gzhan med pas na bla na med pa'o / /
shes rab kyi pha rol tu phyin pa'i tshul gyi rang bzhin gyi mdo sde'i spyod pa byang chub sems dpa'i lam 'bras bu dang bcas pa'i rang bzhin can las kyang rdo rje theg pa las chen po'i chen po'o / /
de nyid dam tshig chen po ni thog ma dang tha ma med pa'i chos kyi dbyings kyi rang bzhin gyi thams cad du 'gro ba'i phyir ro / /
de'i phyir rnal 'byor ni de las byung ba'i shin tu rnal 'byor te /
de bzhin gshegs pa thams cad lha mo dang yang dag par sbyor ba'i phun sum tshogs pa gsal bar 'bar ba bstan pa ni dpal rang gi dam tshig ste de'i sbyor ba ni sbyor ba'o / /
dga' ba chen po'i dpal rdo rje don yod ni rdo rje sems dpa' ste /
de dga' ba'i dam tshig ni thugs bde ba skyed pa'i rgyu'o / /
rnal 'byor thams cad bskyed pa nyid kyi phyir rnal 'byor thams cad do / /
bcud kyis len thams cad kyi mchog yin pa'i phyir bla na med pa'i bcud kyis len te gang gi phyir de thob na rnal 'byor pa ni thog ma dang tha ma med par 'gyur ro / /
'jig rten dang 'jig rten las 'das pa'i dngos grub rnams zil gyis mnan nas mdzes pas na mchog gi dngos grub kyi rgyal po'o / /
bcom ldan 'das de bzhin gshegs pa dpal rdo rje sems dpa' ni rnal 'byor 'di yin no / /
mchog ni dam pa'o / /
rdo rje sems dpa'i sku tshe ni srog go / /
na tshod gzhon pa ni de nyid kyi'o / /
nad med pa ni go sla'o / /
skyes bu chen po'i mtshan sum cu rtsa gnyis dang dpe byad brgyad cu ni gzugs so / /
kha dog ni mdangs so / /
gzi brjid ni 'od zer ro / /
mthu ni nus pa'o / /
stobs ni sku dang ye shes kyi stobs so / /
spro ba ni brtson 'grus so / /
sangs rgyas dang byang chub sems dpa' nyid thob pa ni mchog gi dngos grub chen po thams cad do / /
rdo rje lha mo tshogs kyi phun sum tshogs pa ni dpal lo / /
skal ba bzang po ni go sla'o / /
kI li kI la'i rang bzhin can ni dga' ba chen po dang shin tu bde ba dang yid bde ba thams cad do / /
'di rnams la mchog tu grub pa zhes bya ba ni shin tu rnal 'byor gyi mtshan nyid can gyi bcom ldan 'das dpal rdo rje sems dpa' zhes bya'o / /
ji srid kyi sgras sa dang pha rol tu phyin pa rnams gzung bar bya'o / /
ma lus shing lus pa med pa'i sgra ni bshad zin to / /
ma lus pa ni lus pa med pa ste /
mchog gi dngos grub chen po thams cad ni sangs rgyas nyid de rdo rje sems dpa' nyid thob pa'o / /
de las dbang phyug chen po nyid ni khams gsum pa'i chos kyi rgyal srid thob pa'o / /
de'i bdag po nyid ni gtso bo nyid do / /
de rigs thams cad las gsungs pa'i dngos grub thams cad rab tu sgrub par byed pa'i las kyi tshogs gang gi thog mar yod pa gang yin pa de grub pa ni rdzogs pa'i rgyu nyid du grub pa'o / /
rgyu gang gi phyir zhe na rab tu grub par 'gyur zhes gsungs te /
phyag rgya chen po la sogs pa dang bcas pa'i rnal 'byor 'dis gang gi phyir phyag rgyas btab pa tsam gyis skad cig mas grub par 'gyur ro zhes bya ba bcom ldan 'das rdo rje sems dpas gsungs so / /
de rgyu gang gi phyir zhes bya ba la rgyu gang gi phyir rnal 'byor dang rjes su rnal 'byor dang thams cad rnal 'byor dang rnal 'byor chen po dang shin tu rnal 'byor phyag rgya dang bcas pa rnams kyis rnal 'byor rnams de bzhin gshegs par 'gyur zhes bya ba'i phyogs snga ma 'di yod pas 'di lta ste zhes bya ba la sogs pa gsungs te /
gang gi phyir phyag rgya chen po la sogs pa'i phyag rgya rnams kyis bcings pa'i mi gnas pa'i mya ngan las 'das pa'i srid pa'i rang bzhin dang sprul pa'i sku'i gzugs kyis sangs rgyas rnams kyi spyod pa ste /
de'i phyir re zhig phyag rgya khas blang bar bya'o / /
gzugs brnyan dang mtshungs pa'i de bzhin gshegs pa thams cad kyi sku gsung thugs kyi rdo rje la lhag par mos nas rnal 'byor pa rnams kyis phyag rgya bcings na /
phyag rgya chen po la sogs pa'i rang bzhin can du 'gyur te /
gzhan du ma yin no / /
de'i phyir na phyag rgya ni rnal 'byor la rtag tu 'bras bu'i tshul gyis rab tu gnas pa yin te /
rnal 'byor dang rjes su rnal 'byor dang thams cad rnal 'byor dang shin tu rnal 'byor dang rnal 'byor chen po rnams ni phyag rgya skyed pa'i rgyur gyur pa khas blang bar bya'o / /
rnal 'byor gyi phyag rgya 'grub par 'gyur na /
rnal 'byor gang gis 'grub par 'gyur zhe na /
rnal 'byor khyad par can gyis bsgrub par bya zhes bya ba'o / /
gang gi rnal 'byor sgrub par byed pa'i khyad par gang yin zhe na /
rnal 'byor dam tshig gis sgrub byed / /
ces bya ba la dam tshig ni rigs thams cad kyi phyag rgya rnam pa bzhi ste de nyid sgrub pa ni grub pa'i gang la yod pa de ni dam tshig gis sgrub par byed pa ste /
phyag rgya rnams kho na rnal 'byor thams cad skyed par byed pa'i rgyu yin no zhes bya ba'i tha tshig go / /
ji ltar rnal 'byor gyi phyag rgya grub par 'gyur ba dang /
gzugs mi mthun pa'i phyag rgyas kyang rnal 'byor 'grub par 'gyur zhe na /
sems zhes bya ba la sogs pa la /
ji ltar sems ni rnam par shes pa'i sgyu ma lta bu don dam stong pas te de ma grub pa ni skye ba med pa'o / /
lus dang bral ba ni rang rig pa tsam mo / /
lus kyang don dam par rang rig pa dang bral ba ste /
rang rig pa dang lus rang gi rang bzhin du mthar thug pa nyid kyi phyir ro / /
de'i phyir lus de rtsig pa dang 'dra ba'o / /
de gal te rtsig pa dang 'dra bar bya ba med cing sems dang bral ba yin na yang ji ltar med na mi 'byung ba de bzhin du phyag rgya dang rnal 'byor dag phan tshun tha dad pa'i rang bzhin na yang 'das ma thag tu bshad pa'i ma brtags na nyams dga' ba med na mi 'byung ba'i cho ga 'dis bcom ldan 'das rdo rje 'chang chen pos brjod pa ni gsungs pa yin no / /
ji ltar brjod ce na / /
ji ltar zhes bya ba la sogs pas rgyas par bshad pa gsungs te 'das ma thag tu bshad pa'i rigs pas /
lus sems kyis 'grub par 'gyur ba dang /
sems kyang lus kho nas 'grub par 'gyur ba de bzhin du phyag rgya ni phyag rgya chen po la sogs pa'i rang bzhin rnams bdag nyid kyi rnal 'byor ni rang gi phyag rgya'i lha'i lhag par mos pas grub pa dang /
rnal 'byor la lhag par mos pa yang ji lta ba bzhin du bshad pa rnam pa bzhi'i rang bzhin te /
de yang dam tshig sgrub pa yis / /
zhes bya ba ni rang gi lha'i phyag rgya la sogs pa'i rang bzhin can gyi sgrub pa rnams kyis sgrub pa po la 'grub par 'gyur ro / /
dam tshig dang rnal 'byor de dag gis rnal 'byor pa rnams la cir 'gyur zhe na de ltar zhes bya ba la sogs pa la /
de ltar sgrub pa po la rnal 'byor gyis phyag rgya skyed par 'gyur ba dang /
phyag rgyas kyang rnal 'byor skyed par 'gyur te phan tshun du bsgrub pa'i phyir ro / /
de bas na byed par 'gyur ba'i dam tshig dang /
rnal 'byor dag gi rten cing 'brel par 'byung ba'i chos nyid kyi stobs kyis bdag med pa'i rnal 'byor pa rnams kyang 'grub par 'gyur ro / /
de yang na don dam par med pa'i rang bzhin can rtag pa'i bdag nyid can gyi de bzhin gshegs pa rnams so zhes bya ba'o / /
da ni phyag rgya dang rnal 'byor dag gi rjes su bstan pa bsgrub pa'i phyir de la zhes bya ba la sogs pa gsungs te /
sku gsung thugs kyi rdo rje rnams kyi sku thams cad du bstan pa yin pa'i phyir phyag rgya ste /
phyag rgya rnam pa bzhi por brjod pa yin no / /
ni'i sgra ni nges par gzung ba la'o / /
sku de yang bde ba rnams kyis bstan par 'gyur ba yin no / /
de ci'i phyir zhe na /
sdug bsngal dang ldan pa'i rnal 'byor pa sems g.yeng bar 'gyur zhing g.yo bar 'gyur ro / /
yang na 'khor bas ci zhig bya zhes bya ba'i sdug bsngal gyi zil gyis mnan pas bdag nyid gsod par byed pa'o / /
da ni rnal 'byor sems las byung ba zhes bya ba la /
sku brtan par gyur pa gang yin pa de ni rnal 'byor sems las byung ba ste /
rnal 'byor gyi rjes su rnal 'byor las byung ba'o / /
de yang rnal 'byor pa'i yid dga' ba rnams kyis 'grub par 'gyur ro / /
de ci'i phyir zhe na yid mi dga' ba zhes bya ba la /
gang gi phyir yid mi dga' ba rnams kyis sems g.yo zhing rnal 'byor pa g.yeng ba thob pa'i phyir ro / /
yang na nyan thos dang rang sangs rgyas kyi phung po lhag ma med pa'i mya ngan las 'das pa thob pa ni mngon du byed pa yin no / /
de bas na nyes pa 'dir mi 'gyur ba'i phyir 'bad pa thams cad de brtson 'grus kyi phyag rgya dang /
rnal 'byor dag rjes su sgrub pa yongs su rdzogs par byed pa'i rnal 'byor pas /
dka' thub med cing nges pa med / /
bde dang dga' bas bsgrub par bya / /
zhes bya ba ni de la bya ba'i rgyud las gsungs pa'i skyil mo krung gi nges pa ni dka' thub bo / /
bya ba'i rgyud kho nar gsungs pa'i lo ma dang lci ba las byung ba'i nas dang /
slong mo za ba la sogs pa'i nges pa'i rang bzhin can ni nges pa rnams so / /
shin tu rnal 'byor gyi nges pa ni bde ba'o / /
de las byung ba'i yid bde bas sbrul ba la sogs pa ni dga' ba'o / /
bde ba bsgrub par bya'o zhes bya ba gang gsungs pa'i bde ba de gang yin pa mi shes pa de bstan pa'i phyir /
'dod pa kun la longs spyod cing / /
zhes bya ba la sogs pa gsungs te de yang bshad zin to / /
'dod pa kun la longs spyod pa ni phyi rol gyi yang yod par rtog pa de bsal bar bya ba'i phyir /
de bzhin gshegs pa thams cad ces bya ba la sogs pa gsungs te /
de bzhin gshegs pa thams cad kyi mchog tu gsang ba bla na med pa'i theg pa chen po dam tshig chen po'i rnal 'byor ni bshad zin to / /
shin tu rnal 'byor gyi sgom pa'i rang bzhin can ni bcom ldan 'das rdo rje sems dpa' ste de nyid mchog tu bde ba zhes bya'o / /
'dis ni 'di ltar bshad par 'gyur te /
shin tu rnal 'byor gyi sgom pa'i rang bzhin can rdo rje sems dpa' ni 'dir 'dod pa kun gyi longs spyod pa la brten pa'o / /
de nyid bde ba'o / /
des phyag rgya dang rnal 'byor dag sgrub pa po'i rgyud la rdzogs par 'gyur gyi phyi'i yul gyi bde ba ni ma yin te /
de rnam par g.yeng ba'i rang bzhin can nyid yin pa'i phyir ro / /
de ltar shin tu rnal 'byor sgom pa'i mtshan nyid can bsgom pa'i phyag rgya dang rnal 'byor dag gis rjes su sgrub pa bstan nas /
da ni shin tu rnal 'byor kho na las byung ba'i dga' ba dang yid bde ba de dag nyid rjes su sgrub pa bstan pa'i phyir /
de la 'ga' zhig ces bya ba la sogs pa gsungs te /
thams cad kyi dam tshig ni rigs thams cad kyi phyag rgya rnams so / /
rnal 'byor ni ji lta ba bzhin du bshad pa'i rnam pa bzhi'o / /
de dag rjes su sgrub pa ni rdzogs pa'i rgyu'o / /
dka' thub la sogs pa rnams kyis rnal 'byor pa'i sems g.yeng bar 'gyur ba dang /
ji lta ba bzhin du bshad pa'i rnal 'byor la sbyor bar mi 'gyur ba ni mnyam par gzhag par mi 'gyur ba'o / /
de'i phyir skyil mo krung la sogs pa'i nges pa dang bral bas phyag rgya bcings te bdag la byin gyis brlab pa byas nas /
de'i 'og tu ci 'dod pa'i las dang ldan pa dang /
kun za ba ni rnal 'byor dang rjes su mthun pa'i zas za ba ste kha na ma tho ba dang bcas pa'i nyan thos la sogs pa ni bza' ba ma yin pa ste /
nges par gzung ba rnams la de dag so sor bkag pa'i phyir ro / /
gsang ba sra zhing mtho ba'i thun mong gi ting nge 'dzin gyi le'u las gsung pa'i phyir ro / /
phyag rgya chen po la sogs pa'i sgom pa byed pas na kun byed pa'o / /
ci 'dod bya ba la spyod pa / /
zhes bya ba 'di'i rgyas par bshad pa ni ci 'dod par ni spyod pa'o zhes bya ba'o / /
de dag gi phyir spyod pa ni spyod lam du brjod pa'i phyir slar spyod pa de nyid rnam par bshad par bya ba'i phyir /
ldang ba'am zhes bya ba la sogs pa gsungs te /
gang dang der zhes bya bas gnas kyi nges pa med pa bstan to / /
spyod lam gang dang gang gis sgom par byed pa 'dod pa de dang des bya ba yin pas na ji bzhin de'o / /
thams cad bdag nyid sgrub par byed / /
ces bya ba ni brtan pa dang g.yo ba'i dngos po thams cad do / /
dpal ldan sdug bsngal kun 'phrog pa'i / /
rnal 'byor 'di zhes bya ba ni / /
shin tu rnal 'byor 'di sdug bsngal la sogs dang bral ba ste /
shin tu rnal 'byor las byung ba'i yid bde ba thams cad kyi rang bzhin can gyi bcom ldan 'das rdo rje sems dpa' 'di nyid 'dir mchog tu yid bde ba'i yin te shin tu rnal 'byor gyi ting nge 'dzin zhes bya bar brjod do / /
phyi'i bud med la sogs pa bsten pa las byung ba'i bde ba ni ma yin te shin tu g.yeng ba'i rang bzhin can yin pa'i phyir ro / /
de ltar phyag rgya dang rnal 'byor dag gi rjes su sgrub pa bstan nas da ni rigs thams cad kyi rnal 'byor tsam 'ching ba ji ltar bya ba de bstan par bya ba'i phyir /
de la rnal 'byor thams cad bcing ba ji ltar yin zhe na zhes bya ba gsungs te rnal 'byor kyang yin la thams cad kyang yin pas na rnal 'byor thams cad de ji lta ba bzhin du bshad pa'i rigs kyi rnal 'byor ro / /
de sgrub pa pos ji ltar bcing bar bya zhes bya ba'i don bstan to / /
thams cad byed cing zhes bya ba la shin tu mnyam par gzhag pa'i rnal 'byor gyi gnas skabs su phyag rgya chen po la sogs pa bcing ba thams cad byed pa dang mnyam par ma bzhag pa'i rnal 'byor gyi gnas skabs su khrus la sogs pa lha thams cad kyi bya ba dang rang gi lha'i snying po dang /
de dang rjes su mthun par brjod pa'i glu blangs pa ste /
mnyam par ma bzhag pa'i rnal 'byor gyi gnas skabs kho nar gzhan gang rung ba brjod pa'o / /
shin tu mnyam par bzhag pa dang /
shin tu mnyam par ma bzhag pa'i gnas skabs su phyag rgya chen po la sogs pa bsam pa'o / /
de bzhin du phyag rgya chen po la sogs pa rdzogs par byed pa'i rnam pa dang des phyag rgya chen po la sogs pa sgrub par byed pa'o / /
ye shes tsam la snyoms par 'jug pa zhes bya ba la ye shes dang bral ba'i rang gi lha'i rnam pa rang gi rgyud kyi sems dang sems las byung ba rnams dmigs pa gcig pa'i rang bzhin can ni ye shes tsam la snyoms par zhugs pa'o / /
de la snyoms par 'jug pa'i rnal 'byor yang yang mngon du bya ba'o / /
rang bzhin zhes bya ba ni kun gzhi'i rnam par shes pa rnams dang nyon mongs pa can gyi yid dang yid kyi rnam par shes pa dang mig dang rna ba dang sna dang lce dang lus kyi rnam par shes pa rnams so / /
rang bzhin 'dis ye shes tsam la snyoms par 'jug pas rnal 'byor pas snyoms par zhugs par bya'o / /
'dis ni 'di ltar bshad par 'gyur te rang gi snying gar gnas pa'i sems dpa'i rdo rje la rang gi lha'i snying po rnam par bsams nas de nyid yid kyis brjod cing chos thams cad bdag med par bsgom par bya ste /
de'i rjes la de nyid dbyangs bcu drug dang bcas pa'i zla ba'i dkyil 'khor gyi rnam pa ste /
slar yang de'i steng du yi ge ka la sogs pa dang ldan pa'i rang gi lha'i snying po las zla ba'i dkyil 'khor gnyis pa'o / /
de las slar yang rang gi lha'i snying po dang bcas pa'i dang po'i rdo rje rtse lnga pa de'i dbus su rang gi lha'i snying po de bzhin du bsams la phyag rgya'i nga rgyal bsgom par bya'o / /
phyag rgya'i ngo bo de yang sems dpa'i byin gyis brlab pa'i sbyor bas rdo rje sems dpa'i rnal 'byor pas bdag nyid rdo rje sems dpar bsgom par bya'o / /
gzhan dag gi rnal 'byor pas ni sngar bshad pa'i tshul gyis rang gi lha'i gzugs su bsgom par bya ste /
de ltar rang gi rang bzhin so sor rtogs pas rang bzhin gyi ye shes tsam gyis snyoms par 'jug pa la snyoms par zhugs par 'gyur ro / /
de ltar rnal 'byor tsam bcing ba bstan nas /
da ni rjes su rnal 'byor bcing ba dang de'i rang bzhin rgyas par bshad pa bstan par bya ba'i phyir /
de la ji ltar rnal 'byor thams cad bcing ba dang lung bstan pa ji ltar yin zhes bya ba gsungs te /
thams cad kyang yin la rnal 'byor yang yin pas na thams cad rnal 'byor te rigs kyi lha thams cad kyi rjes su rnal 'byor ro / /
de'i bcing ba ni sgrub pa pos ji ltar bya ba yin zhes bya ba'i don to / /
de'i rang bzhin bstan pa ni lung bstan pa yang ngo / /
ji lta ba bzhin du bshad pa'i rjes su rnal 'byor ni rang gi lha'i sbyor ba'o / /
rang gi lha'i sbyor ba de las /
dngos grub thams cad rab sbyor bas / /
zhes bya ba la dngos grub kyang yin la thams cad kyang yin pas na dngos grub thams cad de phyag rgya chen po la sogs pa'i rang bzhin sna tshogs pa'i rnam pa can no / /
de rnams rab tu sbyor ba ni rang gi sgrub pa'i cho ga'o / /
dngos grub thams cad rab tu sbyor ba'i rgyu de las /
ye shes tsam las rab sbyor bas / /
zhes bya ba ni rang gi lha'i sgom pas te rjes su rnal 'byor gyis bsgom pa 'dir rnal 'byor zhes bya ba brjod pa ni rgyas par bshad cing bstan pa yin no zhes bya ba'i don to / /
rjes su rnal 'byor 'di thams cad dgug pa la sogs pa'i cho ga ni sngar bshad pa yin te slar yang bshad par mi bya'o / /
de ltar rjes su rnal 'byor bcing ba dang lung bstan pa bstan nas da ni thams cad rnal 'byor dang rnal 'byor chen po dang /
shin tu rnal 'byor rnams kyi bcing ba dang /
lung bstan par bya ba'i phyir de nas zhes bya ba la sogs pa gsungs te rdo rje sems dpa' bdag nyid sbyor bas na rdo rje sems dpa' bdag nyid sbyor ba ste /
'dod pa'i lha'i rnal 'byor sngon du 'gro ba'i thams cad rnal 'byor te rnal 'byor chen po dang /
shin tu rnal 'byor ro / /
rdo rje sems dpa' bdag nyid sbyor ba de las 'dod chags rdo rje ma la sogs pa'i phyag rgya'i mchod pa bcu gnyis dang /
rang gi rigs kyi dkyil 'khor las gsungs pa'i mchod pa bcu drug gi phyi nas sbyor ba ni mchod pa kun gyi rjes su sbyor ba'o / /
rjes su sbyor ba des rnal 'byor thams cad rab sbyor ba ni thams cad rnal 'byor dang shin tu rnal 'byor rnams bsgoms pa gang yin pa de ni skabs 'dir rnal 'byor zhes bya bar brjod pa yin no / /
'di rnams kyi cho ga rgyas par yang sngar bshad pa yin te de nyid las rtogs par bya'o / /
thams cad rnal 'byor gyi cho ga 'di yang thams cad la sbyin par mi bya'o zhes bya ba bstan par bya ba'i phyir de la 'di ltar brjod par bya'o zhes bya ba gsungs te rnal 'byor ram rjes su rnal 'byor ram kun gyi thun mong thams cad rnal 'byor dang /
rnal 'byor chen po dang shin tu rnal 'byor ni shin tu gsang ba las kyang mchog yin pas na de'i phyir so so'i skye bo la bstan par mi bya'o / /
ni'i sgra ni nges par gzung ba ste /
so so'i skye bo la bshad par mi bya ba de kho na'o / /
de la de kho na nyid dang chos dang dam tshig rnams mi shes shing lhag par mi mos pa ni 'dir so so'i skye bor mngon par 'dod pa'o / /
de ci'i phyir zhe na /
rdo rje slob dpon slob ma mchog /
de nyid dad pa'i rjes 'brangs la / /
thams cad rnal 'byor cho ga sbyor / /
gzhan rnams la ni rim gyis so / /
zhes bya ba la rdo rje slob dpon dang slob ma mchog ni rdo rje slob dpon dang slob ma mchog ste /
rigs thams cad kyi dkyil 'khor sgrub par byed pa ni rdo rje slob dpon rnams so / /
rgyal bu rgyal tshab gzhon nu ming can gyi phyir sgrub par byed pa ni slob ma mchog go / /
rdo rje slob dpon dang slob ma mchog de rnams la thams cad rnal 'byor gyi cho ga sbyar bar bya'o / /
ji lta ba bzhin du bshad pa'i sku gsung thugs kyi gsang ba rdo rje dang dril bu dang dam tshig gi ming dang ldan pa rnams ni de kho na nyid do / /
dad pas de'i rjes su 'brang ba ni sngon du byed pa'i lhag par mos pas na de nyid dad pa'i rjes su 'brang ba ste /
de nyid dad pa'i rjes su 'brang ba de rnams la ji lta ba bzhin du bshad pa'i thams cad rnal 'byor gyi cho ga sbyar bar bya ba ni bsgom par bya ba'i phyir bstan par bya'o / /
gzhan rnams ni byang chub sems dpa'i ming dang ldan pa mchog dang 'bring dang tha ma'i slob ma rnams la de kho na nyid la dad pa'i stobs dang thos pa'i stobs shes nas rim gyis sbyin par bya ste cig car du ni ma yin no zhes bya ba'o / /
thams cad rnal 'byor gyi cho ga 'di de ltar sbyar na cir 'gyur zhe na /
'di la sgrub min cung zad med / /
ces bya ba la sogs pa la /
gang gi phyir thams cad rnal 'byor gyi cho ga 'dis rab tu sbyar na bsgrub par bya ba ma yin te /
de'i phyir tshul nyid kyis 'di rab tu sbyor bar bya ba yin te gzhan du dam tshig nyams pas dngos grub nyams par 'gyur ba yin no zhes bya ba'o / /
dngos grub las zhes bya ba ni go sla'o / /
de ltar rnal 'byor gyi mtshan nyid bstan nas da ni phyag rgya rnams kyi mtshan nyid bstan par bya ba'i phyir de nas /
rtog pa thams cad don yod pa / /
zhes bya ba la sogs pa gsungs te dpal rdo rje sems dpa' la sogs pa'i rigs kyi lha thams cad ni rtog pa thams cad de /
de rnams kyi phyag rgya'i rgyud bshad par bya'o zhes bya ba dang sbyar ro / /
de khyad par ji lta bu dang ldan pa yin zhe na zhes bya ba ni de'i khyad par bstan par bya ba'i phyir /
don yod pa zhes bya ba la sogs pa gsungs te don yod pa ni 'bras bu med pa ma yin no / /
de nyid kyis na thogs pa med pa'o / /
phul du byung bas na mchog go / /
dngos grub ma yin pa'i rgyur gyur pa'i nyon mongs pa dang nye ba'i nyon mongs pa thams cad la glags ster ba dang bral bas na mkhas pa'o / /
chos kyi dbyings kyi rang bzhin gyis mthong bar dka' bas na phra ba'o / /
nam mkha' thams cad khyab pas na rgya che ba'o / /
rgya mtsho chen po bzhin du tha mal ma'i shes pas rtogs par mi nus pa'i phyir na zab pa'o / /
rang rig pa'i rang bzhin gyis bsam par mi nus pas na bsam gyis mi khyab pa'o / /
nam mkha' thams cad du rtag tu bzhugs pa'i sku gsung thugs kyi rdo rje'i rang bzhin gyis thams cad du 'gro bas na shin tu tshad med pa'o / /
phyag rgya chen po la sogs pa'i mchog gi dngos grub thams cad dang bar ma dang tha ma'i dngos grub thams cad khyad par du sgrub par byed pas na ma lus shing lus pa med pa'i mchog gi dngos grub la sogs pa'i dngos grub thams cad rab tu sgrub par byed pa'o / /
don yod pa yang de yin la thogs pa med cing mchog tu mkhas pa dang /
phra ba dang /
rgya che ba dang /
zab pa dang /
bsam gyis mi khyab pa dang /
shin tu tshad med pa dang ma lus shing lus pa med pa'i mchog gi dngos grub la sogs pa'i dngos grub thams cad rab tu sgrub par byed pa yang de nyid yin pas na don yod cing thogs pa med pa la sogs pa de yin no / /
skyon thams cad dang bral ba'i phyir thog ma dang tha ma med pa'i rigs thams cad rdzogs par byed pa'i rgyu yin pas na mchog tu grub pa'o / /
de lta bur gyur pa'i phyag rgya chen po la sogs pa'i phyag rgya rnams kyi rgyu ni rgyun te bshad par bya ba ni bstan par bya ba yin no zhes bya ba bcom ldan 'das rdo rje sems dpas gsungs so / /
de khyad par ji lta bu dang ldan pa yin zhe na /
thams cad ces bya ba la sogs pa phyag rgya yang yin la thams cad kyang de nyid yin pas na phyag rgya thams cad de lha thams cad kyi phyag rgya chen po la sogs pa'i phyag rgya rnams so / /
de dag mkhyen pa'i nges pa ste /
des rdo rje ltar brtan pa ni mi phyed pa'i sems de thugs gang la mnga' ba de la de skad ces bya ste /
rdo rje dang dril bu 'chang ba'i rdo rje sems dpa'o / /
g.yon pa'i pad+ma zhes bya ba la sogs pa la dpal rdo rje sems dpa'i rnal 'byor pas snga ma bzhin du dam tshig sems dpa' byin gyis brlab pa la sogs pa mthar thug pa can gyi rang gi cho ga rjes su spyad nas /
rkang pa g.yon pa'i rdo rje'i phyed stan gyi tshul du bzhag nas de'i steng du rkang pa g.yas pa gyen du kha blta bar byas la pad+ma'i phyogs su gzung ba bya ste /
de ltar rkang pa g.yon pa la de dgod par 'gyur ro / /
ji ltar bag chags dang bcas pa'i nyon mongs pa dang bral ba'i gnyis su med pa'i ye shes ni thar pa'i bde ba ste /
de bzhin du ci bde bar ni bcom ldan 'das rdo rje sems dpa'i byang chub chen po'i thugs kyi rang bzhin ston par byed pa'i skyil krung ni sems dpa'i skyil mo krung ste /
de bcing ba ni gzung ba dang 'dzin pa'i rnam par rtog pa dang bral ba'i byang chub chen po'i thugs kyi rang bzhin mngon du byed pa'o / /
'di ltar bshad par 'gyur te /
gang zhig pang pa g.yon pa la rnam par bzhag pa'i zhabs kyi pad+ma gang yin pa de nyid thar pa'i rang bzhin gyi byang chub chen po'i thugs su rnam par bsam par bya ba yin no zhes bya ba'o / /
byang chub chen po'i sems ston par byed pa'i skyil mo krung 'dis kyang rnal 'byor pa'i bdud bzhi bcom pa yang bstan pa yin no / /
ji skad du /
sems dpa'i skyil mo krung bcings nas / /
bdud kun rab tu 'joms par byed / /
ces bya ba gsungs so / /
rang nyid lus ni drang por 'dzin / /
zhes bya ba ni go sla'o / /
rdo rje dril bu dang bcas pa'i g.yon pa'i rdo rje khu tshur gyis bsnyems par byas nas /
lag pa g.yas pas dang po'i rdo rje steng du gsor zhing gsor te /
gsang ba lnga'i de kho na nyid sngon du byed pa ston par byed pa'i rdo rje gsor ba 'dis bdud bzhi po thams cad las rgyal bas rang gi snying gar bstod pa'i tshul gyis rdo rje 'dzin cing rdo rje sems dpa'i phyag rgya chen po rdzogs pa ni kun mchog grub pa ste /
de'i phyir dpal rdo rje sems dpa'i sku'i gsang ba'i nga rgyal mngon du byed pa ni sku'i rdo rje dang /
de'i snying po'i zla ba ni gsung gi rdo rje dang /
rang gi snying gar gnas pa'i zla ba la dang po'i rdo rje rtse lnga pa bsgom pa ni thugs kyi rdo rje ste byed par gyur pa de dag gis sgrub pa po rdo rje sems dpa' nyid du 'gyur ba yin no zhes bya ba 'di ni bcom ldan 'das kyi phyag rgya chen po yin no / /
'di'i 'bras bu bstan par bya ba'i phyir /
'di yis rdo rje sems dpa' nyid / /
ces bya ba la sogs pa gsungs te /
bcom ldan 'das rdo rje sems dpa'i phyag rgya chen po 'di bcings pas sgom par byed cing sgrub pa po rdo rje sems dpa' nyid ni rdo rje sems dpa'i rigs kyi dngos grub dang /
sangs rgyas nyid ni de bzhin gshegs pa'i rigs kyi dngos grub dang /
byang chub sems dpa' ni rdo rje rigs la sogs pa'i rigs thams cad kyi dngos grub dang /
bsdus pa'i dkyil 'khor las gsungs pa'i rigs thams cad kyi dngos grub dbang du byed pa ni dngos grub kun gyi dbang phyug nyid do / /
'di dag thams cad bcom ldan 'das kyi phyag rgya chen po 'dis sgrub pa po la tshe 'di nyid la 'grub par 'gyur ro / /
thams cad kyi bdag nyid ni chos kyi dbyings te de bstan pa ni mi phyed pa'i bsam pa ste 'gyur ba med pa'i rgyu las byung ba nyid kyi mi phyed pa'i bcom ldan 'das rdo rje dang dril bu 'dzin pa'o zhes bya ba'i tha tshig go / /
dkyil 'khor du ni ma zhugs dang / /
zhes bya ba la sogs pa ni go sla'o / /
phyag rgya chen po la sogs pa'i rigs thams cad kyi dngos grub ni dngos grub kun te de dag gi chags pa chen po ni rdo rje sems dpa' ste dngos grub thams cad kyi rjes su chags pa'i phyir ro / /
ji skad du /
bcom ldan 'das ni chags chen po / /
dngos grub kun gyi rjes chags phyir / /
rdo rje sems dpa'i phyag rgya 'di / /
dmar zhing sna tshogs 'bar ba'i 'od / /
ces bya ba 'og nas gsungs pa'i phyir ro / /
'di ltar bshad par 'gyur te /
dngos grub thams cad sgrub par byed pa'i dpal rdo rje sems dpa'i phyag rgya chen po ni dngos grub kun gyi chags pa chen po zhes bya ba'o / /
chags pa chen po des bde ba ni rdo rje sems dpa' la sogs pa'i rang bzhin mngon du byed pa'o / /
bde ba las byung ba'i longs spyod rdzogs pa'i sku'i rang bzhin can phun sum tshogs pa ni phun sum tshogs pa ste /
de yi dbang phyug chen po ni de las byung ba'i sprul pa'i skus skad cig ma re re nyid du phyi ma'i mthar thug pa'i bar gyi 'khor ba'i sems can 'dul ba la brtson pa'o / /
de la chags pa chen po zhes bya ba 'dis 'dod chags rdo rje ma'i rang bzhin can gyi rdo rje 'chang bstan to / /
bde ba zhes bya bas kI li kI la'i rang bzhin can no / /
phun sum tshogs pa zhes bya bas rdo rje dran ma'i rang bzhin can no / /
dbang phyug chen po zhes bya bas rdo rje 'dod ma'i dbang phyug ma'i rang bzhin can du bstan to / /
de lta bu'i rang bzhin can gyi dbang phyug chen po'i rnal 'byor pa de nyid phyag rgya chen por gyur te phyag rgya chen po gang dag yod pa de ni phyag rgya chen po can te /
rdo rje sems dpa' gzhan lta bu ni rdo rje sems dpa' dang 'dra bar 'gyur zhing 'grub par 'gyur ro / /
lha la sogs pa zhes bya ba ni bya ba'i rgyud las gsungs pa'i de bzhin gshegs pa dang /
pad+ma dang rdo rje'i rigs kyi dngos grub rnams ni lha la sogs pa'i dngos grub tu brjod pa yin te /
de dag thams cad dang rdo rje sems dpa' la sogs pa'i las kyi phyag rgya las gsungs pa'i bde ba gang yin pa'i las thams cad kyi bde ba de rnams kyang dpal rdo rje sems dpa'i phyag rgya chen po'i mdzes pas byin gyis brlabs pa'i rgyus khyad par du rab tu 'jug pa ni 'byung bar 'gyur ro / /
de las sgrub min yod pa min / /
zhes bya ba la sogs pa ni go sla'o / /
de ltar dpal rdo rje sems dpa'i phyag rgya chen po phan yon dang bcas pa bstan nas /
da ni lha dgug pa'i phyag rgya bstan par bya ba'i phyir de nas zhes bya ba la sogs pa gsungs te /
de nas kyi sgra ni skabs su bab pa la'o / /
thog ma dang tha ma med pa yang de yin la rdo rje sems dpa' la sogs pa'i sems dpa' chen po thams cad kyang de yin pas na thog ma dang tha ma med pa'i rdo rje sems dpa' la sogs pa'i sems dpa' chen po thams cad de rdo rje sems dpa'i dkyil 'khor gyi lha thams cad do / /
de rnams kyi dkyil 'khor thams cad ni rdo rje sems dpa'i dkyil 'khor chen po'o / /
dam tshig ni phyag rgya chen po dang dam tshig gi phyag rgya'o / /
chos ni chos kyi phyag rgya'o / /
las ni las kyi phyag rgya'o / /
dkyil 'khor thams cad dang dam tshig dang chos dang las de dag gi don yod pa ni 'bras bu yod pa ma yin te /
dgug pa dang /
gzhug pa dang /
dbab pa dang /
rjes su chags pa dang /
dbang du byed pa dang /
phyag rgya chen po la sogs pa thams cad sgrub pa dang /
sangs rgyas nyid dang rdo rje 'chang nyid mchog tu sgrub pa thams cad la dam tshig chen po'i phyag rgya ste byang chub chen po'i sems ston par byed pa'i phyag rgya'o / /
de ming ji lta bu dang ldan pa yin zhe na /
bde ba chen po'i rdo rje gsang ba'i dam tshig go zhes bya ba la bde ba chen po'i rdo rje ni dang po'i rdo rje ste /
de'i gsang ba'i dam tshig ni skye bo thams cad la rab tu ma grub pa'i tshul lo / /
de nyid kyi ming gang la yod pa de ni bde ba chen po'i rdo rje gsang ba'i dam tshig ces bya ba'i phyag rgya chen po'o / /
de bcings pa 'di yin zhes bya ba la de bcings pa ni mtshan nyid 'di yin zhes bya ba'i don to / /
sor mo thams cad yang dag sbyor ba ni lag pa gnyis kyi kha sbyor gyi thal mo bcings te sor mo dang phan tshun du bcing bar bya'o / /
'dis cir 'gyur zhe na /
rdo rje thal mo zhes brjod do / /
zhes bya ba ni yang dag par sbyar ba de las rdo rje thal mo zhes bya ba bcom ldan 'das rdo rje sems dpas gsungs pa yin no / /
rdo rje thal mo de nyid kyi / /
kun mchog nang du bcings pa yis / /
rdo rje bsdams pa yang dag bshad / /
ces bya ba yin no / /
'das ma thag tu bshad pa'i rdo rje bsdams pa 'di'i nang gi bu ga'o / /
bu ga de gang yin zhe na mdzub mo zhes bya ba la sogs pa la /
mdzub mo dang mthe bo dag gis skye gnas byas la /
g.yas pa'i mthe bong rtse mo skye gnas de la bcug nas btsir bar bya ste /
'di ni mda' lnga bsdus pa zhes bya ba bcom ldan 'das kyi dam tshig gi phyag rgya ste /
gsang ba lnga'i de kho na nyid chen po'i mda' lnga bsdus pa ston par byed pa yin no / /
mda' lnga bsdus pa 'di bcings nas sor mo dbus ma gnyis kyi rtse mo yang dag par sbyar ba byas nas rdo rje bsdams pa'i nang du bzhag nas /
mthe bong gnyis kyi rtse mo dang /
mthe'u chung gnyis kyi rtse mo zur du sbyar bar bya ste dpal rdo rje sems dpa'i dang po'i rdo rje 'di 'gyur ba yin no / /
dang po'i rdo rje 'di nyid bcings te nang na gnas pa'i sor mo dbus ma gnyis kyi lcags kyus rang gi snying gar brud cing dgug par bya'o zhes bya ba'i don to / /
de ltar byas na cir 'gyur zhe na /
lcags kyu 'di dang dgug pa'i sngags kyis bcom ldan 'das rdo rje sems dpa'i dga' ba chen po myur du byon nas grub par 'gyur ro zhes bya ba dang sbyar ro / /
dges pa ni dga' ba'o / /
de nyid rdo rje ste mi phyed pa'i phyir ro / /
dgyes pa'i rdo rje yang de yin la lcags kyu yang de nyid yin pas na dgyes pa'i rdo rje'i lcags kyu ste lcags kyu'i bya ba byed pa'i phyir te des dgug pa'o / /
a nu ra ga ya mi zhes bya ba'i sgra 'di ni nye ba'i snying po ste nye ba'i snying po des sgrub pa ni rag lus par bya ba'o / /
slar yang snying gar brud pa ni snying gar dgug pa shin tu drag po'i rjes su chags pa'i me ni sgrub pa pos shin tu chags pa'i sgom pa'i rang bzhin gyis gdung bar 'gyur zhing snying pos 'phrog cing dbang du gyur pas dgyes shing myur bar skad cig ma nyid du byin nas grub par 'gyur ba yin no / /
'dis ni 'di ltar bshad par 'gyur te /
snga ma bzhin du ye shes sems dpa' mdun du bzhag la /
rdo rje dril bu dang bcas pa'i gsang ba'i lcags kyu bcings te /
dgug pa'i snying po'am glus ji lta ba bzhin du rang gi lus la ye shes sems dpa' gcig pu'am 'khor dang bcas pa gzhug par bya'o / /
dkyil 'khor ram gzugs sku la sogs pa la dgug pa'i sngags glus so / /
de nas rang gi dam tshig gi phyag rgya rnams kyis rab tu bsgrub pa la slar yang gsang ba'i lcags kyu'i bcings te /
a nu ra ga ya hUM zhes bya ba shin tu dga' ba'i sgom pa lan gsum bzla bar bya ste /
de ltar na slar yang nye ba'i snying pos 'grub par 'gyur ba yin no / /
gang zhig gsang ba'i lcags kyu sgrub par byed pa des ni cho ga thams cad rjes su spyad la /
de nyid kyis ni rdo rje gzung / /
chos kyi dril bu dkrol bar bya / /
de'i 'og tu /
dam tshig gi ni phyag rgya cher / /
byin gyis brlabs te snying po bzla bar bya'o / /
de nas dam tshig gsum gyi glu'i mchod pa dang /
rjes su sgrub par byas la /
slar yang gsang ba'i lcags kyu bcings te a nu ra ga ya mi hUM zhes bya ba brjod cing de srid du bsgom par bya ste /
ji srid bcom ldan 'das byon nas mngon du kho nar grub par 'gyur ro zhes bya ba'i don to / /
de ltar zhes bya ba la sogs pa la ji ltar sgrub pa 'dis bcom ldan 'das byon te mngon du grub par 'gyur ba de bzhin du de bzhin gshegs pa thams cad la sogs pa'i dngos po thams cad ni brtan pa dang g.yo ba ste /
de dag rgyas btab pa ni /
rdo rje sems dpa' nyid du byas pas byon te /
myur du 'grub par 'gyur ba yin no / /
phyag rgya 'di ming ji lta bu dang ldan pa yin zhe na /
bde ba chen po zhes bya ba la sogs pa la bde ba chen po'i rdo rje bshad zin to / /
de'i don yod dam tshig ni rdo rje sems dpa' ste de ston par byed cing de'i ming dang ldan pa gang yin pa de ni bde ba chen po'i rdo rje don yod pa'i dam tshig ces bya ba nye ba'i snying po rjes su chags pa'i phyag rgya'o / /
rdo rje mchod yon rdo rje chen po rab tu brkyang ba'i thal mo zhes bya ba la /
rdo rje thal mo bcings nas sor mo thams cad bsdams te phan tshun du yang dag par sbyar ba gzung bar bya ste brtan pa'i thal mo'i tshul gyis lag pa'i mthil gnyis rab tu brkyang la mthe bong gnyis kyang rang gi mdzub mo'i logs dag las brkyang ste 'di ni rdo rje mchod yon zhes bya ba'i phyag rgya'o / /
'di dang rang gi lha'i snying pos lan gsum mam bdun nam nyi shu rtsa gcig mchod yon gyi snod la yongs su bzung ste phyin nas rang gi lha'i snying po kho nas mchod yon dbul bar bya'o / /
med na phyag rgya tsam nyid rang gi lha'i snying bo dang ldan pas mchod yon dbul bar bya'o / /
gang gi phyir rgyud 'dir rang gi lha'i snying po kho na las thams cad par brjod de /
'dir khyad par gyi gnod pa ma yin pa'i phyir ro / /
de nas dang po'i rdo rje'i phyag rgyas zhes bya ba la sogs pa la ji lta ba bzhin du dkyil 'khor bris la lha spyan drang bar bya ste dam tshig gi phyag rgya rnams kyis rab tu bsgrubs te /
chos dang las dang phyag rgya chen po dag gis rgyas btab la /
dbang bskur ba'i phyag rgyas dbang bskur nas /
dpal rdo rje sems dpa' la sogs pa rnams la mchod yon phul la /
de ma thag pa nyid du dang po'i rdo rje'i phyag rgya'i dbus ma'i rdo rjes rdo rje me tog gi yal ga blangs te /
rnam par rgyal ba'i bum pa'i sngags kyis lan nyi shu rtsa gcig yongs su bzlas te /
dpal rdo rje sems dpa'i mdun du bzhag nas ji lta ba bzhin du bshad pa'i mchod yon thams cad bya'o / /
rnam par rgyal ba'i bum pa'i chu des cir 'gyur zhe na /
des zhes bya ba la sogs pa la rnam par rgyal ba'i bum pa'i chu de rdo rje khu tshur gyis blangs te bdag nyid slob ma rnams la dbang bskur bar bya'o / /
chu de yang btung bar byas nas ji lta ba bzhin du bshad pa'i yon tan rnams so sor thob par 'gyur ro zhes bya'o / /
de ltar bum pa'i phyag rgya bstan nas da ni dang po'i dkyil 'khor du 'jug pa'i phyag rgya bstan par bya ba'i phyir /
de nas dang po'i dkyil 'khor du 'jug pa'i phyag rgya zhes bya ba gsungs te /
dang po'i dkyil 'khor ni rdo rje sems dpa'i dkyil 'khor chen po'o / /
der zhugs pa ni phyi dang gsang ba'i rang bzhin can te de kho na'i don du phyag rgya'o / /
de yang ba dan gsum zhes bya ba la sogs pa la /
lag pa g.yas pas ba dan gsum byas la g.yon pas kha T+wAM ga ste ba dan gsum dang kha T+wAM ga bcings nas /
rang gi nus pa dang rjes su mthun pa'i dga' bas rab tu dga' ba ni ci nus par ni rab tu dga' bas te yid bde ba skyed pa zhes bya ba'i tha tshig go / /
sgeg pa dang bcas pas mthe'u chung la sogs pa'i sor mo rnams bkrol bas bskor zhing glog 'gyu ba'i tshul gyis mchog tu bskor bas rdo rje gar yang yin pa de nyid bskor ba ste des bkrol ba ni ba dan gsum dang kha T+wAM ga bcing ba bstan pa'o / /
rdo rje gar bskor bkrol bar byed pa'i gyur pa des yongs su bskor ba na dbyibs gzhan du gyur pa ste phyag 'tshal ba'i me tog gi thal mo spyi bor bcing ba ni 'dzin pa chen po'o / /
rdo rje gar bkrol nas yongs su bskor ba yang de yin la 'dzin pa chen po yang de nyid yin pas na rdo rje gar bskor bkrol ba'i yongs su bskor ba 'dzin pa chen po'o / /
de gang yin zhe na ka pu ta ni kha sbyor zhes bya ba la ka pu ta ni thal mo ste /
ka pu ta'i thal mo yang de yin la kha sbyor yang de nyid yin pas na ka pu ta'i kha sbyor ro / /
ka pu ta'i kha sbyor de spyi bor bzhag la de nyid kyis me tog gi phreng ba blangs te 'jug pa'i glu brjod cing sngar bshad pa'i tshul gyis dkyil 'khor du 'jug par bya'o / /
de nas cho ga thams cad rjes su spyad la me tog gtor ba'i dus su spyi bo'i phyogs de las phab la rdo rje can te rdo rje sems dpa' la phul te sbyin par bya'o / /
ji ltar zhe na /
sgeg bcas mdzub mo mthe'u chung la sogs rnam par bkrol ba zhes bya ba la sgeg pa dang bcas pas lag pa dang 'brel ba'i mdzub mo la sogs pa dang lag pa g.yon pa dang 'brel ba'i mthe'u chung la sogs pa rnam par bkrol ba ni /
sgeg bcas mdzub mo mthe'u chung la sogs pa rnam par bkrol ba ste /
rnam par bkrol ba de rnams kyis oM mchog tu bde ba'i thugs zhes bya ba la sogs pa'i glu brjod cing bcom ldan 'das dpal rdo rje sems dpa' la de dbul bar bya'o / /
'di nyid kyi 'bras bu bstan par bya ba'i phyir /
'di zhes bya ba la sogs pa gsungs te /
dang po'i dkyil 'khor du 'jug pa'i phyag rgya 'dis 'khor lor ma zhugs pa yang zhes bya ba ste /
rdo rje'i dkyil 'khor chen por zhugs par ma gyur na yang rdo rje slob dpon nyid thob par 'gyur ro / /
ji ltar zhe na /
rang nyid zhugs pa tsam gyis ni / /
zhes bya ba la rang nyid dkyil 'khor 'di bris nas zhugs te zhugs pa tsam de nyid kyis byed par gyur pa ste rdo rje gar gyi mchod pas don yod pa ni 'bras bu med pa ma yin pa ni dang po'i dkyil 'khor du zhugs pas rdo rje slob dpon nyid grub pa ni rdzogs pa ste don yod pa'o / /
rgyud de'i phyir mchod pa ni don yod par grub par grub pa'i mchod pa ste des rdo rje slob dpon nyid thob par 'gyur ro / /
ji ltar rdo rje gar gyi mchod pa dkyil 'khor du zhugs pa'i dngos grub ster bar byed pa de bzhin du me tog la sogs pa'i mchod pa'i dngos grub kyang ster bar byed pa yin no zhes bstan par bya ba'i phyir yongs su rdzogs pa'am ma tshad pa zhes bya ba la sogs pa gsungs te me tog dang spos dang mar me dang dri ste phyi'i mchod pa rnams dang ldan pa ni yongs su rdzogs pa'o / /
de dang 'brel pa ni tshang ba'o / /
de rnams phyogs gcig thob pa ji snyed pas te me tog la sogs pas phyogs gcig thob pa'i rang bzhin can ji snyed pa des thun mong dngos grub kun stsol ba'o / /
me tog la sogs mchod mtshan mas / /
zhes bya ba la dga' ba dang rab tu dga' ma dang spyan dang /
dpal chen mo rnams ni me tog la sogs pa'i mchod par brjod pa yin no / /
de rnams kyi mtshan ma ni me tog la sogs pa'i tshul gyi rang bzhin can gyi las kyi phyag rgya rnams so / /
ni'i sgra ni nges par gzung ba ste me tog la sogs pa'i mchod pa'i mtshan ma rnams kho nas rdo rje gar gyi mchod pa thams cad thun mong gi dngos grub ster ba yin gyi gzhan du ni ma yin no zhes bya ba'o / /
da ni rdo rje gar gyi mtshan nyid bstan par bya ba'i phyir /
ba dan gsum mchog ces bya ba sogs pa gsungs te /
lag pa g.yas pas ba dan gsum pa byas la g.yon pa kha T+wAM ga ste 'di ni ba dan gsum mchog gi kha T+wAM zhes bya ba'o / /
byed par gyur pa des sgeg pa dang bcas pa'i mthe'u chung la sogs pa'i sor mo thams cad bkrol ba dang bcas pas glog 'gyu ba'i gar byas nas mdun du bskor ba ni lag pa bzhis g.yas su bskor ba ste /
de rnams kyi gar zhes bya ba ni mchod pa'i phyag rgyar brjod pa ni bcom ldan 'das rdo rje sems dpas gsungs pa yin no / /
sgeg mo dga' ba'i rdo rje mas phyag 'tshal bar bya'o zhes bya ba gang gsungs pa de'i mtshan nyid bstan par bya ba'i phyir /
sgeg mo dga' ba'i rdo rje ma / /
la sogs pa gsungs te /
rdo rje gar gyi mchod pa ni bshad zin te des sgeg pa dang bcas shing bzhin 'dzum pa'i mig gis phyag 'tshal ba'i sgeg pa'i lta ba dang bcas pa'i spyi bos phyag 'tshal ba'o / /
oM mchog tu bde ba'i thugs zhes bya ba la sogs pa'i glu brjod cing rdo rje sems dpa' la sogs pa'i dngos po thams cad dang lhan cig tu yid kyis gcig tu gyur te /
phyag btsal ba 'dis rdo rje sems dpa' dang de bzhin gshegs pa rnams kyis rjes su chags par byas nas phyag 'tshal bar mdzad do zhes bya ba'i bsam pa bskyed nas phyag 'tshal bar bya ste /
de ltar de rnams byed du bcug nas rdo rje sems dpa' la sogs pa'i dngos po thams cad sgrub pa po la rag lus par 'gyur ro / /
de nas mtshan brgyas bcom ldan 'das la bstod par bya ba gsungs pa'i bstod pa yang phyag rgya bcings nas bya ba yin te /
de'i phyir bstod pa'i phyag rgya'i mtshan nyid bstan pa'i phyir /
rdo rje thal mo bskor ba ma lus pa byas nas thams cad bskor ba'i phyag rgya'i zhes bya ba gsungs te /
rang gi snying ga'i phyogs su rdo rje thal mo g.yon du bskor nas shis par brjod pa sbyin pa'i tshul du bzung zhing mtshan brgya la sogs pa'i bstod pa thams cad kyis mchod pa bya ste /
'di ni thams cad kyis bstod pa'i phyag rgya'o / /
de bzhin gshegs pa thams cad kyi sku mchog bcings nas dbang bskur bar bya'o zhes bya ba gsungs pa de'i mtshan nyid bstan par bya ba'i phyir /
de bzhin gshegs pa thams cad kyi sku mchog ces bya ba la sogs pa gsungs te /
de bzhin gshegs pa yang yin la thams cad kyang yin pas na de bzhin gshegs pa thams cad de byang chub chen po'i sems la sogs pa'i rang bzhin can gyi sems dang sems las byung ba rnams so / /
de dag gi sku ni de las byung ba'i rnam par snang mdzad dang mi bskyod pa dang rin chen 'byung ldan dang snang ba mtha' yas dang don yod grub pa ste /
de bzhin gshegs pa de rnams kyi sku'i gsang ba'o / /
de dag gi mchog ni phul du byung ba gang yin pa de bzhin gshegs pa thams cad kyi sku mchog ste /
de ston par byed pa dang de rdzogs par byed pa'i phyag rgya gang yin pa de'i rdo rje bsdams pa mthe bong gnyis kyis bsten pa'i skyil krung ni skyil mo krung ste gang la yod pa de la de skad ces bya'o / /
gnyis kyang yin la mdzub mo yang de nyid yin pas na mdzub mo gnyis so / /
de dag nyid bkug pa lus gang la yod pa de ni mdzub mo nyid bkug pa'i lus can no / /
dbus ma yang de nyid yin la mnyam pa yang de nyid yin pas na dbus ma mnyam pa ste dbus mnyam pa de nyid kha 'bus pa ni tshigs gsum pa bkug pa'i mchog gi yan lag gi mgo bo gang la yod pa de ni dbus ma mnyam pa'i kha 'bus pa'i mchog gi yan lag can no / /
'di ltar bshad par 'gyur te /
rdo rje bsdams pa bcings nas mthe bong gnyis kyis rdo rje skyil mo krung gi rnam par byas la sor mo gnyis kyi rtse mo yang dag par sbyar te tshigs gsum pa bkug par byas nas /
de'i tshigs dbus ma'i steng du mdzub mo gnyis lcags kyu'i rnam par bkug pa yang dag par gzung bar bya ste /
'di ni de bzhin gshegs pa thams cad kyi sku mchog ces bya ba sangs rgyas lnga'i cod pan gyi dbang bskur ba rdzogs par byed pa'i phyag rgya'o / /
'di spyi bor bzhag la /
oM b+hu khaM zhes bya bas rnam par snang mdzad bsam par bya'o / /
dpral ba'i steng du badzra satwa zhes bya bas mi bskyod pa'o / /
rna ba g.yas pa'i steng du badzra rat+na zhes bya bas rin chen 'byung ldan no / /
spyi bo'i rgyab tu badzra d+harma zhes bya bas snang ba mtha' yas so / /
rna ba g.yon pa'i steng du badzra karma zhes bya ba brjod cing de bzhin gshegs pa don yod grub pa bsam par bya'o / /
re re'i dbang bskur ba'i glu ni dang por gsungs pa de ni 'di yin te /
oM sangs rgyas kun gyi rin chen mchog tshogs kyis / /
spras pa'i lha yi cod pan khyod la 'dud / /
rab mchog rdo rje can gyis bdag dbang bskur / /
rdo rje sems dpa' khyod bdag dam tshig yin / /
zhes bya ba'o de ltar phyogs thams cad du cod pan bcings la de'i rjes la badzra karma zhes bya ba brjod cing rdo rje khu tshur gnyis kyis mdud pa'i tshul gyis phreng ba 'ching ba'i tshul byas la slar yang spyi bo'i rgyab tu de bzhin du mdud pa'i tshul byas la logs dag la sgeg pa dang bcas pa'i mthe'u chung la sogs pa'i sor mo bkrol bas dar dpyangs kyi tshul byas nas mthar mnyam pa'i thal mo dang badzra tuSh+ya ho zhes bya bas mnyes par bya'o / /
de nas bde ba chen po zhes bya ba la sogs pa la /
de nas dkyil 'khor du zhugs nas ji lta ba bzhin du me tog rnams dor la phreng ba'i dbang bskur blangs te gdong g.yogs bkrol la dkyil 'khor bltas nas 'jug pa'i phyag rgyas rang gi snying gar bkrol la rang gi lha'i rnal 'byor byas te /
de ma thag kho nar sna tshogs pad+ma bris te de'i steng du phyag rgya chen po bcings la nye bar 'dug ste /
oM badzra a b+hi Shiny+tsa hUM zhes bya ba brjod cing rdo rje khu tshur gnyis kyis rnam par rgyal ba'i bum pa las chu blangs te bdag nyid la dbang bskur bar bya'o / /
chu de yang 'thungs na ji lta ba bzhin du bshad pa'i 'bras bu thob par 'gyur te slob ma rnams la yang de bzhin du dbang bskur bar bya'o / /
rdo rje khu tshur gyis zhes bya ba la sogs pa la chu'i dbang bskur ba'i rjes la sangs rgyas lnga'i cod pan gyi dbang bskur ba byin nas rdo rje khu tshur gnyis kyis rdo rje rtse lnga pa rtse mo las 'od zer 'bar ba kha dog dmar po'i rdo rje sngar bshad pa'i sngags kyis sbyin par bya'o / /
de la rtse gcig pa'i rdo rje'i rnam pa can gyi 'od zer gyis de nyid 'bar ba'o / /
des nye bar mtshon pa'i rtse mo gang la yod pa de ni rdo rje'i 'od zer 'bar ba can gyi rtse mo can gyi rdo rje ste de sbyin par bya'o / /
slob mas kyang zhes bya ba la sogs pa la rdo rje slob mas slob dpon la phyag byas nas rdo rje thal mo bskor te me tog la sogs pas dbang bskur ba thams cad blang bar bya'o / /
dpal rdo rje sems dpa'i dkyil 'khor du 'jug pa la sogs pa'i cho ga bstan pa de nyid de bzhin gshegs pa la sogs pa'i rigs thams cad kyi dkyil 'khor rnams su dbang du byed pa nyid du 'jug pa yin no zhes bya ba shes par bya ste /
gang du khyad par gyi gnod pa ma yin pa'i phyir ro / /
de ltar dkyil 'khor gyi thabs bstan nas /
da ni sgrub pa'i thabs bstan par bya ba'i phyir /
de nas zhes bya ba la sogs pa gsungs te /
de nas kyi sgra ni skabs su bab pa la'o / /
dngos grub kyang yin la thams cad de nyid yin pas na dngos grub thams cad de phyag rgya chen po la sogs pa'i dngos grub rnams so / /
de rnams kyi dbang phyug ni gtso bo'o / /
grub pa ni rdzogs pa ste /
sems dpa' byin gyis brlabs pa'i sbyor ba las byung ba'o / /
stong pa nyid dang ro gcig pa'i sems dang sems las byung ba'i rdo rje sems ni rdo rje 'chang chen po'o / /
dngos grub thams cad kyi dbang phyug kyang yin la rdo rje 'chang chen po yang de nyid yin pas na dngos grub thams cad kyi dbang phyug grub pa'i rdo rje 'chang chen po'o / /
de nyid dngos po thams cad kyi bdag nyid rang bzhin du mdzes shing gsal bar 'gyur bas na rgyal po'o / /
de sgrub pa'i don du phyag rgya ston par byed pa'i rgyu ni 'di zhes bya ba ston pa ni tshig gi lhag ma'o / /
bde ba chen po'i rdo rje gsang ba'i lcags kyu ni ji lta ba bzhin du bshad pa'i mtshan nyid can gyi nye ba'i phyag rgya'o / /
des rdo rje sems dpa' spyan drang ba ni rang gi snying po'i sngags lan cig tu snga dro'i dus su bcom ldan 'das yi ge hUM gis bkug la rang gi lus la gzhug par bya ste rjes su rnal 'byor gyi dus su'o zhes bya ba'i don to / /
sems dpa'i skyil mo krung ni bshad zin to / /
de gang la yod pa de ni sems dpa'i skyil mo krung dang ldan pa'o / /
rdo rje gar ni bshad zin to / /
des mchod pa rnams phul ba ni me tog dang spos dang /
mar me dang dri dbul ba'i tshul te mchod pa dbul ba de dag gis rdo rje mtshon cha ma la sogs pa bsgreng bar byas la phyag btsal bar bya'o zhes bya ba dang sbyar ro / /
rdo rje gar gyis mchod pa dbul bar bya zhe na glog 'gyu ba'i gar gyis zhes bya ba la glog 'gyu ba'i gar ni bshad zin to / /
de nyid kyis bya'i gzhan gyis ni ma yin no / /
rdo rje khu tshur yongs su bzung ba zhes bya ba la de ltar glog 'gyu ba'i gar gyis me tog la sogs pa dbul ba byas nas /
de'i rjes la rdo rje khu tshur gnyis bcings te des bsnyems pa dang bcas pa yang de yin la rdo rje bsnyems pa yang de nyid yin pas na bsnyems pa dang bcas pa'i rdo rje bsnyems mas te bcom ldan 'das rdo rje sems dpa'i las kyi phyag rgya'o / /
rgyur gyur pa des rdo rje mtshon cha ma la sogs pa bsgreng ba ni 'dod chags rdo rje ma la sogs pa'i las kyi phyag rgya bzhi po bcings la 'dod chags rdo rje ma la sogs pa rang bzhin la lhag par mos pa gang yin pa de byas la /
de'i 'og tu ji lta ba bzhin du bshad pa'i mtshan nyid can gyi sgeg mo dga' ba'i rdo rje mas ras ris la sogs par bzhugs pa'i bcom ldan 'das kyi sku la phyag 'tshal bar bya'o / /
mchod pa dang gar gyi mchod pa rnal 'byor pas ji ltar bya zhe na rdo rje glus zhes bya ba la sogs pa la /
thams cad rjes su chags pa zhes bya ba la sogs pa'i rdo rje'i glu glur blangs pas so / /
ni'i sgra ni nges par bzung ba ste rdo rje glu kho nas bya ba'o / /
bzlas pa'i don gyis zhes bya ba ni rdo rje'i glu'i bzlas pa ni 'di'i don gang yin pa de lhag par mos pa ni bzlas pa'i don dang dga' ma la sogs pa'i snying po'i don to / /
bzlas pa'i don de ci bde bar ni dka' thub med pa la sogs pas rdo rje gar gyi mchod pa ni rdo rje gar gyi rang bzhin can gyi mchod pa dang yang dag par sbyar zhing byas na myur du 'grub par 'gyur ro / /
de la 'di zhes bya ba la sogs pa glu gsungs pa yin te /
dang po la sogs pa rnams kyis glu blang bar bya'o zhes bya ba drug ldan dang bar ma la sogs pa'i dbyangs rnams dang rol mo rnams kyis glu blang bar bya'o / /
thams cad rjes su chags pa zhes bya ba la sogs pa ni rdo rje'i glu'o / /
rjes su chags pa chen po ni shin tu chags pa'o / /
rab tu dga' ba ni zag pa med pa'i bde ba dang bde ba'i rang bzhin can no / /
brtan par 'gyur ba ni de bzhin nyid dang ro gcig pa'i thugs mnga' bas rnam par rtog pa thams cad kyis mi bskyod pa'o / /
'phel bar 'gyur zhes bya ba ni rdzogs par gyur nas mngon du gyur ba yin no zhes bya ba'i tha tshig go / /
phyag rgya chen po lan cig tu snying pos bdag nyid la byin gyis brlab par bya'o zhes bya ba la /
ji lta ba bzhin du bshad pa'i rnam pa gsum gyis bdag la byin gyis brlabs pa'i dus su phyag rgya chen po bcings nas yi ge hUM gis bdag nyid lan cig byin gyis brlab par bya'o / /
de'i rjes la dam tshig dang chos dang las la sogs pa'i phyag rgya rnams bsgrub par bya'o / /
shin tu g.yo ba ni shin tu g.yo ba nyid do / /
shin tu g.yo ba med pa ni shin tu g.yo ba med pa'o / /
lce'i rtse mo ni lce'i rtse mo'o / /
shin tu g.yo ba med pa'i lce'i rtse mo gang la yod pa de ni shin tu g.yo ba med pa'i lce'i rtse mo'o / /
shin tu g.yo ba med pa'i lce'i rtse mo yang de yin la so dang mchu gnyis dang ldan pa yang de nyid yin pas na shin tu g.yo med lce rtse dang mchu dang so gnyis ldan pa'o / /
shin tu'i sgra ni so dang mchu gnyis la rjes su 'jug pa yin no / /
de bas na don ni 'di ltar bshad par 'gyur te /
cung zad rtse mo g.yo ba dang /
cung zad mchu dang so gnyis yang dag par ldan pa gang yin pa de ni rdo rje'i ngag go / /
dbyangs dang bral ba zhes bya ba ni rna ba'i rnam par shes pas gzung ba'i sgra dang bral ba zhes bya ba'i don to / /
rigs kun grub par byed ces bya ba la rdo rje sems dpa'i rigs nas bzung ste de bzhin gshegs pa dang rdo rje dang pad+ma dang nor bu'i rigs rnams kyi dngos grub thams cad rab tu grub par byed pa'o / /
'dis ni ngag 'di'i thun mong yin no zhes bya ba'i don bstan to / /
yi ge hUM gi glu zhes bya ba la sogs pa ni bshad zin to / /
ji srid mngon par 'dod pa'i bzlas pas zhes bya ba ni grangs kyi nges pa med par bstan pa yin te /
'dir sgom pa kho na gtso bo yin pa'i phyir ro / /
bzlas pa'i don gyis kyang yi ge hUM gi glu'i bzlas pa bya ba yin no zhes bya ba'i phyir bzlas pa'i don du nye ba'i snying po shes pa yin no zhes bya ba gsungs te /
a nu ra ga ya mi zhes bya ba mngon du bya zhing rnal 'byor pas yi ge hUM gi glu'i bzlas pa bya ba yin te /
'di ni nye ba'i snying po shes pa'o / /
nye ba'i snying po shes pa 'di dag gang yin zhe na rdo rje sems dpa' sgrub pa'o zhes bya ba'o / /
ci byas nas nye ba'i snying po 'di shes pas rdo rje sems dpa' 'di bsgrub par bya ba yin zhe na /
phyag rgya chen por byin gyis brlabs nas zhes bya ba ste byin gyis brlabs pa de yang bshad zin to / /
ci bya zhing bsgrub par bya zhe na /
de bzhin du blta zhing zhes bya ba la sogs pa la /
ji ltar dkyil 'khor chen po sgrub pa la bcom ldan 'das rdo rje lta bas blta zhing bsgrub par bya'o zhes bya ba de bzhin du sgrub pa'i thabs kyis bsgrub pa la yang rdo rje lta bas blta zhing bsgrub par bya'o / /
lan cig sgrub pa ni ji lta ba bzhin du mngon par 'dod pa'i bzlas pas so zhes bya ba la /
nyin re thun mtshams snga ma'i dus su dpag tu med pa'i bzlas pas sgrub pa lan cig bya'o / /
de zhes bya ba la sogs pa la de ltar shin tu mnyam par gzhag pa'i rnal 'byor gyis ci nus par sgrub pa lan cig tu byas nas /
de'i dus phyi ma la ji ltar mngon par brtson pa ni mnyam par ma bzhag pa dang shin tu mnyam par gzhag pa'i rnal 'byor bdag gis so / /
ji ltar 'dod pa ni ji ltar mos pa'o / /
ji ltar mngon par 'dod pa ni ji tsam du sgom par 'dod pa yin no / /
ji ltar byin gyis brlabs pas zhes bya ba ni lha bsgoms pa las byung ba'i ba spu ldang ba la sogs pa'o / /
de ltar ji lta ba bzhin du bshad pa'i yi ge hUM gi glu'i bzlas pas dga' ba chen po rdo rje don yod ni rdo rje sems dpa'i dga' ba'i shugs kyis bsgrubs te mngon du bya ba yin no / /
gang yin zhe na /
rdo rje sems dpa' la sogs pa'i dngos po thams cad ces bya ba'o / /
ji lta ba bzhin du 'dod pa zhes bya ba ni ji ltar 'dod pa'o / /
'dis ni 'di bshad par 'gyur te /
snga ma bzhin du dam tshig sems dpa'i byin gyis brlab pa mthar thug pa'i cho ga rjes su spyad nas phyag rgya chen po bcing bar bya'o / /
de nas yi ge hrIHlas mdun du sna tshogs pa /
de'i steng du yi ge hUM a zhes brjod pas dang po'i rdo rje'i dbus su yi ge hUM rnam par bsams la /
badzra haM zhes bya ba bsgom par bya'o / /
de nas hUM badzra satwa haM zhes bya ba brjod cing rdo rje de rdo rje sems dpar bdag nyid rnam par bsams la /
rdo rje lcags kyu ma la sogs pa'i las kyi phyag rgya bzhi pos bcom ldan 'das de nyid bkug cing bcug ste bcing la dbang du byas nas /
dang po'i rdo rje'i phyag rgyas dr-i sh+ya zhes bya bas blta bar byas la /
dril bu dang bcas pa'i gsang ba lcags kyu ma dang yi ge hUM gis rang gi lus la bcug ste slar yang dang po'i rdo rje bcings nas sa ma ya haM zhes bya ba brjod cing 'od kyi dkyil 'khor pham par byas nas /
sa ma ya haM s+t+waM a haM dzaHhUM baM hoH /
zhes bya ba lan gsum brjod cing bcom ldan 'das dang lhan cig tu bdag nyid du gyur par bsam pa'o / /
slar yang gsang ba'i lcags kyu ma bcings nas a nu ra ga ya mi hUM zhes bya ba lan gsum du brjod par bya'o / /
de nas chos dang las dang phyag rgya chen po rnams kyis rgyas btab la /
dzaHhUM baM hoH /
zhes brjod cing yid kyis legs pa'i sbyor bas sangs rgyas thams cad bcug ste /
dam tshig gi phyag rgya rnams kyis bsgrub par bya'o / /
de nas chos dang las dang phyag rgya chen po rnams kyis de dag la rgyas btab nas snga ma bzhin du dang po'i rdo rjes bdag nyid kyi gnas bzhir byin gyis brlabs te /
yi ge brgya pas brtan par byas la sangs rgyas lnga'i cod pan gyi dbang bskur ba'i phyag rgyas dbang bskur te /
rdo rje dang bdag po dang ming gi dbang bskur ba blangs la dngos grub kyi rdo rje brtul zhugs gzung bar bya'o / /
de nas thams cad rjes su chags pa zhes bya ba la sogs pa'i rdo rje'i glu brjod cing rdo rje'i gar byas te rab tu dga' ba'i phyag rgya bcings nas de'i snying po brjod cing me tog dbul ba'i tshul byas nas rdo rje khu tshur gnyis bcing bar bya'o / /
de nas yi ge hUM brjod cing rdo rje sems dpa'i las kyi phyag rgya bcings nas 'dod chags rdo rje ma'i snying po brjod cing /
rdo rje mtshon cha ma'i las kyi phyag rgya bcing bar bya'o / /
de nas de bzhin du gar las byung ba'i dga' ma'i las kyi phyag rgya bcings te /
de'i snying pos spos 'bul ba'i tshul byas la snga ma bzhin du rdo rje sems dpa'i las kyi phyag rgya bcing bar bya'o / /
de nas de bzhin du kI li kI la'i las kyi phyag rgya bcing bar bya'o / /
de bzhin du zhes bya ba la slar yang de bzhin du gar byas la spyan gyi las kyi phyag rgya bcing bar bya'o / /
de nas rdo rje sems dpa'i phyag rgya dang /
de nas rdo rje dran ma'i las kyi phyag rgya bcing bar bya'o / /
slar yang de bzhin du gar byas la dpal chen mo'i las kyi phyag rgya bcing bar bya'o / /
rdo rje sems dpa'i las kyi phyag rgya dang /
de nas rdo rje chags pa'i dbang phyug ma'i las kyi phyag rgya de bzhin du bcing bar bya'o 'di ni gsang ba'i mchod pa rnam pa bzhi'o / /
de nas bdag nyid yang dag par mchod la sgeg mo dang dga' ba'i rdo rje mas bcom ldan 'das la phyag byas la de kho na nyid dang /
chos dang las dang dam tshig rnams blangs te /
dam tshig gsum gyi glu'i mchod pa byas nas /
rang gi snying ga na gnas pa'i rdo rje la yi ge hUM rnam par bsams te /
de bzhin du bdag nyid rdo rje sems dpar gyur cig /
smon lam byas la a nu ra ga ya mi zhes bya ba bzlas pa'i don du yi ge hUM gi glu'i bzlas pa bya ba yin no / /
de ltar rdo rje sems dpa'i sgrub pa byas nas da ni 'dod chags rdo rje ma la sogs pa'i sgrub pa bstan par bya ba'i phyir de nas phyag rgya chen po la sogs pa gsungs te /
de nas kyi sgra ni snga ma bzhin no / /
'dod chags rdo rje ma la sogs pa'i sku'i gsang ba byin gyis rlob par byed pa'i phyag rgya chen po ste de dag gi sku'i gsang ba'i tshul gyis rang bzhin can no / /
sku zhes bya ba ni bshad zin to / /
'di dag gi sgrub pa thams cad ni rdo rje sems dpa'i sgrub pa bzhin du shes par bya'o / /
khyad par ni 'di yin te 'dod chags rdo rje ma la sogs pa'i snying po zla ba'i dkyil 'khor dang bcas pa'i dang po'i rdo rje'i rnam par bsams la rnal 'byor gyi rdo rje de nyid de rnams kyi snying po las rang gi phyag mtshan rnam par bsams te /
phyag mtshan gyi nga rgyal bskyed la phyag mtshan de nyid sems dpar byin gyis brlab pa'i sbyor bas rdo rje sems dpa' ste /
rdo rje sems dpa' yang 'dod chags rdo rje ma la sogs pa'i snying po brjod cing bdag nyid 'dod chags rdo rje ma la sogs pa'i rang bzhin du mos par bya'o / /
de nas cho ga thams cad rjes su spyad nas 'dod chags rdo rje ma la sogs pa'i phyag rgya chen po bcings la /
ji lta ba bzhin du 'dod chags rdo rje ma la sogs pa'i sku mdun du bskyed la /
rdo rje lcags kyu ma la sogs pas 'dod chags rdo rje ma la sogs pa'i lha mo rnams bkug cing bcug la bcings te dbang du byas nas /
rang gi dam tshig gi phyag rgya rnams blta bar byas la /
'dod chags rdo rje ma la sogs pa'i snying po dang gsang ba'i lcags kyu mas rang gi lus la bcug la cho ga thams cad rjes su spyad par bya'o / /
de ltar phyag rgya chen po'i mtshan nyid dang sgrub pa bstan nas /
da ni dam tshig gi phyag rgya rnams kyi mtshan nyid bstan par bya ba'i phyir de nas zhes bya ba la sogs pa gsungs te /
de nas kyi sgra ni snga ma bzhin no / /
dam tshig 'dzin par byed pa'i phyag rgya ni dam tshig gi phyag rgya rnams so / /
bde ba chen po'i rdo rje bshad pa'o zhes bya ba la /
bcom ldan 'das rdo rje sems dpa' dang po'i rdo rje ni bde ba chen po'i rdo rje ste /
de nyid kyi dam tshig 'dzin pa gang yin pa de bshad zin to / /
rdo rje mda' la sogs pa ni 'di las byung ba'o / /
bde ba chen po rdo rje sems dpa' 'di las 'dod chags rdo rje sems dpa' ma la sogs pa bzhi po dam tshig 'dzin pa'i phyag rgya rnams 'byung ngo / /
'di lta ste zhes bya ba la sogs pa dang po'i rdo rje bcings te /
mdzub mo gnyis kyi rtse mo yang dag par sbyar bar byas nas mdzub mo gnyis kyi rtse mo ci nus par mda'i tshul du phyi rol du drang bar bya ste 'di ni 'dod chags rdo rje ma'i rdo rje mda' zhes bya ba'i dam tshig gi phyag rgya yin no / /
dang po'i rdo rje bcings la rdo rje bsdams pa'i tshul gyis mthe bong gnyis gzung bar bya ste 'di ni kI li kI la ma'o / /
dang po'i rdo rje bcings te mthe bong gnyis bslang ste ma 'byor bar byas la g.yas pa'i mdzub mo lcags kyu'i rnam pa g.yon pa'i dbus ma'i tshigs gsum par btsugs la g.yon pa'i mdzub mo de bzhin du g.yas pa'i dbus ma'i tshigs gsum par btsugs te srin lag gnyis yang dag par sbyar ba'i rtse mo dang /
mthe'u chung gnyis kyi rtse mo sbyar nas rtse mo 'dis byas pa 'di ni rdo rje dran ma'o / /
dang po'i rdo rje bcings la brla g.yas pa dang g.yon pa la gzung bar bya ste 'di ni rdo rje 'dod pa'i dbang phyug ma'i dam tshig gi phyag rgya'o / /
rdo rje thal mo bskor ba rang gi snying ga'i phyogs su bcings la lhag par dad pa'i khyad par gyis sgeg pa dang bcas pa'i mig gis blta zhing spyi bos bcom ldan 'das la phyag byas nas spyi bor gzung bar bya ste de nas de las phab nas me tog 'bul ba'i tshul gyis gyen du gtor bar bya ste 'di ni rab tu dga' ba ma'i'o / /
de bzhin du rdo rje thal mo bskor ba bcings la spyi bor bzhag nas phab ste spos 'bul ba'i tshul gyis 'og tu dor bar byas te 'di ni dga' ma'i'o / /
de bzhin du rdo rje thal mos skor ba bcings la spyi bor bzhag nas phab ste mar me 'bul ba'i tshul du mthe bong sbyar ba bskor nas gzung bar bya ste spyan gyi'o / /
de bzhin du thams cad byas la rdo rje thal mo spyi bor bzhag nas phab ste rang gi snying ga'i phyogs su brkyang ste dri byug pa'i tshul gyis gzung bar bya ste 'dis ni rdo rje dri ma'i'o / /
rdo rje thal mo bcings te des lhag par dad pa'i khyad par rnam par 'phrul ba'i tshul bstan par bya ste 'di ni sgeg ma'i'o / /
rdo rje thal mo bcings te dgod pa'i tshul gyis khar yongs su bskor la spyi bor gzung bar bya ste 'di ni bzhad ma'i'o / /
rdo rje thal mo bcings te g.yon pa'i mdzub mo pi wang gi tshul du gzung bar byas la g.yas pa'i mdzub mo bkug pas rdo rje pi wang brdung ba'i rdo rje glu ma'i snying po'i glus mngon par bstod cing rnal 'byor pas phyag rgya bcing bar bya ste 'di ni rdo rje glu ma'i'o / /
rdo rje khu tshur gnyis kyis gar byas la spyi bor rdo rje thal mo bcing bar bya ste 'di ni rdo rje gar ma'i'o / /
rdo rje bsdams pa nang du bcings la g.yas pa'i mdzub mo brkyang ste bkug la lcags kyu'i rnam par gzung bar bya ste 'di ni rdo rje lcags kyu ma'i'o / /
rdo rje bsdams pa nang du bcings la mthe bong gnyis phan tshun du mdud pa byas la 'di ni rdo rje zhags pa ma'i'o / /
rdo rje bsdams pa nang du bcings la mdzub mo dang mthe bong dag gis lcags kyi lu gu rgyud bcing bar bya ste 'di ni rdo rje lcags sgrog ma'i'o / /
rdo rje bsdams pa nang du bcings la /
rang gi mthe'u chung dang srin lag gi nang du mthe bong gnyis gzung bar bya ste /
'di ni rdo rje dril bu ma'i'o / /
gsang ba'i dam tshig gi phyag rgya bshad zin to / /
gzhan rnams thams cad ji bzhin bshad / /
ces bya ba la shin tu dga' ma la sogs pa'i dam tshig phyag rgya rnams kho na rab tu dga' ma la sogs pa rdo rje dril bu ma'i mthar thug pa'i bar gyi gsang ba'i dam tshig gi phyag rgya rnams rab tu sbyor ba'i khyad par gyis 'gyur ba yin no / /
de la sbyor ba'i khyad par ni 'di yin te gang zhig nye ba'i snying po dang bcas pa'i rang gi lha'i snying po bzlas pa zhes bya'o / /
'di ltar bshad par 'gyur te /
a nu ra ga ya mi hUM zhes bya ba nas ji srid du a nu ra ga ya mi badzra g+han+d+he hoH /
zhes bya ba'i bar gyis rang gi lha'i gsang ba'i dam tshig gi phyag rgya bcings la nye ba'i snying po dang bcas pas rang gi lha'i snying po bzla bar bya'o / /
dam tshig rdo rje 'bebs pa la / /
zhes bya ba la sogs pa la rdo rje dril bu ma'i dam tshig gi phyag rgya ni dam tshig rdo rje 'bebs pa ste de bcings nas mdzub mo gnyis kyi rtse mo rang gi mthe bong gnyis kyi steng du yang dag par sbyar zhing gzung bar bya ba 'di ni rdo rje khu tshur gyi phyag rgya ste rdo rje khu tshur gnyis bskyed pa'i rgyur gyur pa yin no / /
de nas kyi sgra ni de ma thag pa'o / /
ji lta ba bzhin du bshad pa'i mtshan nyid can gyi rdo rje khu tshur gyi phyag rgya bcings la /
de ma thag pa nyid du gnyis su byas te phyag mtshan med pa'i rdo rje khu tshur gnyis kyis dpal rdo rje sems dpa' la sogs pa nas rdo rje dril bu ma'i mthar thug pa'i bar gyi dam tshig gi phyag rgya dang las kyi phyag rgya rnams bcing bar bya'o zhes bya ba'i tha tshig go /
de dag ji ltar bcing bar bya zhe na /
'di lta ste zhes bya ba sogs pa la /
g.yon pa'i rdo rje khu tshur gyis bsnyems par byas nas g.yas pa'i rdo rje khu tshur bskor ba byas la rang gi snying ga'i phyogs su bstod pa'i tshul du gzung bar bya ste /
'di ni rdo rje mtshon cha ma zhes bya ba 'dod chags rdo rje ma'i'o / /
rdo rje khu tshur gnyis kyi rdo rje gnyis te des bstod pa'i tshul ni gyen du bstod pa'o / /
de bstod par byed pa'i phyag rgya ni rdo rje gnyis bstod pa'i tshul can te /
rdo rje kI li kI la zhes bya ba rdo rje kI li kI la'i las kyi phyag rgya'o / /
'di ltar bshad par 'gyur te rang gi snying gar rdo rje khu tshur gnyis kyis rdo rje sems dpa' la 'khyud pa'i tshul gyis 'khyud de bstod pa la sogs pa rdo rje khu tshur gnyis gzung bar bya'o zhes bya ba'o / /
rdo rje khu tshur gnyis kyis rgyal mtshan bsgreng ba'i tshul du bya ste rdo rje dran ma'i'o / /
rdo rje khu tshur gnyis kyis bsnyems pa gnyis bya ste rdo rje 'dod pa'i dbang phyug ma'i'o / /
mtshams rnams su rdo rje gar bshad pa'o zhes bya ba la /
nang gi dkyil 'khor gyi mtshams bzhi bzhi po la rab tu dga' ma la sogs pa'i rdo rje gar las byung ba'i dam tshig phyag rgya nyid ni las kyi phyag rgya zhes bya ba'i don to / /
sgeg mo la sogs pa yang de bzhin no zhes bya ba la sgeg mo dang bzhad ma dang glu len ma dang gar ma rnams kyi gar las byung ba'i dam tshig gi phyag rgya nyid las kyi phyag rgya rnams yin no / /
rdo rje sgo ma rnams kyi zhes bya ba la sogs pa la rdo rje khu tshur gnyis bcings te mkhrig ma gnyis mdud pa byas la g.yas pa'i mdzub mo bka' bsgo ba'i tshul gyis yang dag par bzung zhing bkug la lcags kyu'i rnam pas gzung bar bya ste 'di ni rdo rje lcags kyu ma'i'o / /
rdo rje khu tshur gnyis bcings la des mkhrig mar mdud pa byas te 'di ni rdo rje zhags pa ma'i'o / /
rdo rje khu tshur gnyis kyis mkhrig ma mdud pa byas la mnan par bya ste 'di ni rdo rje lcags sgrog ma'i'o / /
rdo rje lcags sgrog ma'i phyag rgya nyid rang gi snying gar dril bu phra bar dkrol ba'i tshul gyis bskyod par byas te 'di ni rdo rje dril bu ma'i las kyi phyag rgya'o / /
'di rnams kyi zhes bya ba la sogs pa ni go sla'o / /
ci bzhin 'grub ces bya ba la sogs pa la /
dpal rdo rje sems dpa' la sogs pa rdo rje dril bu ma'i mthar thug pa'i bar gyi dngos grub ni ji bzhin dngos grub ste /
rdo rje sems dpa' la sogs pa'i las kyi phyag rgya rnams grub pa gang yin pa de ni ci bzhin grub pa'o / /
byed par 'gyur ba ci zhig tu grub ba des mchog ni rang bzhin gyis 'od gsal ba'i rnam par thar pa'i sgo'i rang bzhin gyi bya ba nan tan grub pa'i ye shes kyi mtshan ma ni snying gar gnas pa'i sna tshogs rdo rje dang bcas pa'i rdo rje sems dpa'i sku'i gsang ba rnams so / /
yul du gyur pa'i mchog gi phyag mtshan de rnams las rdo rje sems dpa' la sogs pa'i rang bzhin gyi dngos grub chen po myur du ster bas na dngos grub chen po myur du stsol ba'o / /
thog ma dang tha ma med pa'i phyag rgya ni dang po'i phyag rgya'o / /
dge ba ni zag pa med pa'o / /
'di dag ces bya ba ni rdo rje sems dpa' la sogs pa'i las kyi phyag rgya 'di rnams la dkyil 'khor du ma zhugs pa rnams kyang grub par 'gyur ro / /
de ltar dkyil 'khor gyi phyag rgya bstan nas /
da ni las kyi tshogs grub par byed pa'i phyag rgya rnams bstan par bya ba'i phyir /
de nas dngos grub med pa sgrub pa'i phyag rgya chen po bcing ba zhes bya ba gsungs te de nas kyi sgra ni skabs su bab pa'o / /
phyag rgya chen po rdzogs pa ni dngos grub ste de med pa ni dngos grub ma thob pa'o / /
dngos grub ma thob pa de sgrub pa ni dngos grub ma thob pa sgrub pa ste rjes su chags pa la sogs pa'o / /
de'i don du phyag rgya chen po'i las grub par byed pa'i phyag rgya rnams so / /
de rnams 'ching ba ni de dag 'ching ba'i mtshan nyid 'di yin no zhes bya ba ni tshig gi lhag ma'o / /
rjes su chags pa la sogs pa rnams ni ji ltar bsgrub par bya zhe na /
dang po'i rdo rje zhes bya ba la sogs pa la dang po'i rdo rje bcings te de nyid kyis kyang phyag rgya bzhi'i tshogs kyi rjes su chags pa la sogs pa'i tshul gyis bsgrub par bya'o / /
dgod pa dang dgug pa dang brtan pa dang las bstan pas so zhes bya ba la dgod pa dang dgug pa dang brtan pa dang las rnams te de dag lta bas bsgrub par bya'o / /
'dis 'di ltar bshad par 'gyur te /
dang po'i rdo rje bcings te dgod pa'i gdong gis rdo rje'i lta bas rjes su chags pa bsgrub par bya'o / /
'bar ba'i lta bas bsgrub bya dgug par bya ba ste de ltar bsgrub bya dgug par bya'o / /
brtan pa'i lta ba dang 'ching ba'i lta ba'i bsam pa la blta zhing bzlas pa bya ste de ltar na brtan par 'ching bar 'gyur ro / /
rdo rje lta bas bsgrub bya dbang du byed pa rdzogs pa'i bsam pas blta zhing bzla bar bya ste de ltar na dbang du bya ba'i las lta bas grub pa yin no / /
de ltar na dang po'i rdo rje lta bas las bzhi po sgrub pa yin no / /
rtags dang snying ga dang dbang bskur ba dang spyi bor gzhag par bya'o zhes bya ba la /
dang po'i rdo rje rang gi rtags la gzung bar bya ste de ltar na bde ba thams cad mngon par 'phel bar 'gyur ro / /
rang gi snying gar gzang bar bya ste de ltar na yid bde ba thams cad mngon par 'phel bar 'gyur ro / /
dbang bskur ba'i gnas su gzung bar bya ste de ltar na phun sum tshogs pa thams cad mngon par 'phel bar 'gyur ro / /
spyi bor gzung bar bya ste de ltar na dngos grub thams cad mngon par 'phel bar 'gyur ro / /
dbus ma'i rdo rje snying ga dang rtags dang /
khar dbang bskur du bzhag nas btung bar bya'o zhes bya ba la dang po'i rdo rje bcings te dbus ma'i rdo rje rang gi snying gar bzhag nas phyi nas rang gi kha la bzung zhing btung bar bya ste de ltar na tshe chen po mngon par 'phel bar 'gyur ro / /
rang gi rtags la bzhag nas khar bzung zhing btung bar bya ste /
de ltar na na tshod mngon par 'phel bar 'gyur ro / /
rang gi khar bzung zhing btung bar bya ste /
de ltar na gzugs mngon par 'phel lo / /
dbang bskur ba'i gnas su bzhag ste rjes la khar bzung zhing btung bar bya ste des ni gzi brjid 'phel bar 'gyur ba yin no / /
mdzub mo dang dbus ma dang srin lag dang mthe chung gi rdo rje zhes bya ba la dang po'i rdo rje'i mdzub mo gnyis yang dag par sbyar ba'i rtse mo bya ste de ltar na dpal chen po mngon par 'phel bar 'gyur ro / /
dang po'i rdo rje dbus ma'i rtse mor phyir gzung bar bya ste de ltar na bde ba chen po mngon par 'phel bar 'gyur ro / /
dang po'i rdo rje srin lag gnyis kyi rtse mor bya ste /
'dis sgra snyan chen po mngon par 'phel bar 'gyur ro / /
dang po'i mthe'u chung gnyis kyi rtse mo bslang la gzung bar bya ste de ltar na grags pa chen po mngon par 'phel bar 'gyur ro / /
dpung pa dang snying ga dang lce dang spyi bor bstod pa'o zhes bya ba la dang po'i rdo rje rang gi dpung par bstod pa'i tshul bya ste 'dis stobs chen po'i dngos grub thob par 'gyur ro / /
dang po'i rdo rje rang gi snying gar bstod pas ye shes chen po 'grub pa'o / /
rang gi lcer bstod pas chos 'grub pa'o / /
dang po'i rdo rje spyi bor bstod pa las 'grub par 'gyur ro / /
nam mkha' bskyed pa dang /
mdzub mo dang srin lag 'bar ba dang /
snying gar dga' ba dang /
rang gi lus la bskor ba zhes bya ba la dang po'i rdo rje bcings la /
de'i nam mkha' rdo rje sems dpa' la sogs pa'i dngos po thams cad bskyed nas lta ba'i tshul bya ste de ltar na dngos grub thams cad mthong bar 'gyur ro / /
dang po'i mdzub mo gnyis dang srin lag gnyis kyis 'bar ba'i tshul bya ste de ltar na cho 'phrul thams cad mthong ba yin no / /
dang po'i rdo rje bcings la rang gi snying gar dga' ba bskyed pa'i tshul gyis gzung bar bya ste de ltar na rmad du byung ba thams cad mthong ba yin no / /
dang po'i rdo rje bcings la rang gi lus la bskor bar bya ste de ltar na rnam par 'phrul pa thams cad mthong bar 'gyur ro / /
thams cad du bskor nas dbang po kun la gzhag par bya'o zhes bya ba ni dang po'i rdo rje bcings la thams cad du bskor nas mig la gzung bar bya ste de ltar na bden pa thams cad mthong bar 'gyur ro / /
dang po'i rdo rje thams cad du bskor nas rna ba gnyis la gzung bar bya ste de ltar na bden pa thams cad thos pa yin no / /
dang po'i rdo rje bcings la thams cad du bskor nas lce la gzung bar bya ste de ltar na thams cad smra ba'o / /
dang po'i rdo rje bcings la lus thams cad la gzung bar bya ste de ltar na lus kun gyis 'khyud pa 'grub par 'gyur ro / /
dbus ma'i rdo rje dbang po thams cad la reg pa'o zhes bya ba la dang po'i rdo rje dbus ma'i rdo rjes mig gnyis la reg pas bden pa thams cad mthong ba'o / /
rna ba gnyis la reg pas thams cad thos pa'o / /
rang gi lce la reg pas thams cad smra ba'o / /
lus la reg pas na tshod gzhon pa thob par 'gyur ro / /
rang gi las byed pas so zhes bya ba la dang po'i rdo rje'i dbus ma'i rdo rje sgyu ma lta bu'i tshul bya ste de ltar na sgyu ma thams cad mthong bar 'gyur ro / /
de nyid kyis ngo mtshar bar mthong ba'i tshul bya ste de ltar na ngo mtshar ba thams cad mthong ba'o / /
de nyid kyis so sor bstan pa mthong ba'i tshul bya ste de ltar so sor bstan pa thams cad mthong ba yin no / /
dbang bskur bar bzhag nas de bzhin du dngos grub byed pa'o zhes bya ba la dang po'i rdo rje dbus ma'i rdo rje mdzod spu'i phyogs su gter ston pa'i tshul gyis gzung bar bya ste da ltar na gter thams cad ston par 'gyur ro / /
gter la sogs pa dgug pa'i tshul gyis gzung bar bya ste de ltar na nor bu thams cad 'phrog pa'o / /
rgyal srid thob pa'i tshul gyis gzung bar bya ste de ltar na rgyal srid 'thob pa'o / /
skye bo'i tshogs thams cad rang la rag lus pa'i bsam pas gzung bar byas nas gzhi thams cad nye bar longs spyod par 'gyur ro / /
sa la bzhag nas bya'o zhes bya ba la dang po'i rdo rje dbus ma'i rdo rje la bzhag nas /
de yul thams cad sprul pa'i tshul bya ste /
de ltar na yul thams cad sprul pa la nye bar longs spyod par 'gyur ro / /
skye bo sprul pa'i tshul bya ste de ltar na 'dod pa'i skye bo sprul par 'gyur ro / /
grong khyer sprul pa'i tshul bya ste de ltar na grong khyer sprul pa'o / /
nags tshal dang chu bo sprul pa'i tshul bya ste de ltar na nags tshal dang chu bo sprul bar 'gyur ro / /
thams cad du bskor nas yid kyis sprul par bya'o zhes bya ba la /
dang po'i rdo rje dbus ma'i rdo rje thams cad du bskor bar bya ste de ltar na mchog tu gyur pa'i yul sprul par bya'o / /
rin po che sprul pa'i bsam pas thams cad du bskor bar bya ste de ltar na lha'i rin po che sprul par 'gyur ro / /
mchog tu gyur pa'i grogs po dang 'khor sprul pa'i bsam pa thams cad du bskor bar bya ste de ltar na de dag sprul par 'gyur ro / /
lha'i yul la sogs pa ji ltar sprul pa la yongs su longs spyod pa'i bsam pas thams cad du bskor bar bya ste /
de ltar na lha'i yul la sogs pa la yongs su longs spyod par 'gyur ro / /
btsums pa med pa'i khro zhing 'bar la g.yo ba'i lta bas blta'o zhes bya ba la dang po'i rdo rje'i dbus ma'i rdo rje btsums pa med pa'i lta bas blta zhing ci 'dod pa'i smin pa'i 'bru skyed pa'i tshul bya ste de ltar na skad cig mas sa 'og thams cad nas smin pa'i 'brul sogs pa skye bar 'gyur ro / /
khro bo'i lta bas blta zhing chu med pa'i phyogs su chu skye tshul bya ste de ltar na chu med pa'i phyogs su chu'i phung po chen po 'byung bar 'gyur ro / /
'bar ba'i lta bas blta zhing snang ba chen po skyed pa'i tshul bya ste /
de ltar na mun par snang ba chen po yang dag par skye bar 'gyur ro / /
g.yo ba'i lta bas klu thams cad dbang du byed par 'gyur ro / /
bza' ba dang btung ba dang rked pa bskyod pa dang /
spyi bos bka' bsgo ba zhes bya ba la dang po'i rdo rje'i dbus ma'i rdo rjes dngos po thams cad za ba'i tshul bstan zhing bza' bar bya ste de ltar na brtan pa dang g.yo ba'i dngos po thams cad za bar 'gyur ro / /
'thung ba'i tshul bstan zhing bzla bar bya ste de ltar na thams cad 'thung ba'o / /
rol du bcug tshul byas shing rked pa bskyod la bzla ba'i tshul bya ste de ltar na gnod sbyin mo la sogs pa rol du 'jug pa'o / /
dbus ma'i rdo rje de nyid kyi spyi bos bka' bsgo ba'i tshul bya zhing bzla bar bya ste /
de ltar na las la nges par sbyar bar 'gyur ro / /
thams cad du bskor zhing thams cad du dran pas so zhes bya ba la bcom ldan 'das rdo rje sems dpa'i las kyi phyag rgya bcings la /
g.yas pa'i rdo rje khu tshur gyi dang po'i rdo rje bzung ste de bzhin gshegs pa thams cad rjes su dran pas thams cad du bskor bar bya ste /
de ltar na de bzhin gshegs pa thams cad mthong bar 'gyur ro /
byams pa la sogs pa'i byang chub sems dpa' thams cad rjes su dran pas byams pa la sogs pa mthong ba'o / /
rdo rje sems dpa' la sogs pa'i rdo rje 'chang thams cad rjes su dran pas rdo rje sems dpa' la sogs pa'i rdo rje 'chang thams cad mthong ba yin no / /
dang po'i rdo rje la sogs pa'i phyag mtshan thams cad rjes su dran pas dang po'i rdo rje la sogs pa mthong bar 'gyur ro / /
mthe'u chung dang mthe bo dang dbus ma'i rdo rje bzhi snying gar bya'o zhes bya ba la dang po'i rdo rje bcings la mthe'u chung gnyis kyi rtse mo dang /
mthe bong gnyis kyi rtse mo dbus ma'i rtse mo dang yang dag par sbyar bar byas la snying gar bzung zhing bdag nyid kyi lus la dpal rdo rje sems dpa' la sogs pa'i sprul pa mthong ba'i bsam pas bzla bar bya ste de ltar na rdo rje sems dpa' la sogs pa sprul pa 'grub par 'gyur ro / /
mi snang ba'i bsam pas bzla bar bya ste mi snang bar 'gyur ro / /
nam mkhar 'gro ba'i bsam pas bsgoms na nam mkhar 'gro bar 'gyur ro / /
shin tu phra ba dang rags pa du ma la zhugs pa dang mthong ba bsgoms pas der zhugs pa dang mthong bar 'gyur ro / /
mdzub mo gnyis kyi yi ge hUM dang bcas par dgug par bya'o zhes bya ba la dang po'i rdo rje bcings nas mdzub mo gnyis kyi sor mo bsgrengs nas 'og tu btung bar byas pa'i bsam pas /
a nu ra ga ya mi hUM hUM zhes bya ba brjod cing sdigs mdzub byas te de ltar na 'jig rten gsum gyi bdag po thams cad 'jug par 'gyur ro / /
dbang du bya ba'i tshul gyis sdigs mdzub byas na dbang du byed pa yin no / /
bcing ba'i tshul gyis sdigs mdzub byas na bcing ba'o / /
las thams cad la nges par sbyor ba'i tshul gyis sdigs mdzub byas te de ltar na 'jig rten gyi bdag po thams cad las thams cad la nges par sbyar bar 'gyur ba yin no / /
dbus ma'i rdo rje dpral bar 'phred kyis mig byed pas so zhes bya ba la /
dang po'i rdo rje dbus ma'i rdo rjes lha thams cad gzhug pa'i bsgom pa dpral bar 'phred du mig gi tshul du bya ste de ltar na thams cad 'jug pa'o / /
lha thams cad 'ching ba'i bsam pas lha thams cad 'ching ba'o / /
lha thams cad dbang du byed par bsgoms pas dbang du byed pa'o / /
lha thams cad las thams cad la nges par bsgoms pas lha thams cad las thams cad la nges par sbyor bar 'gyur ba yin no / /
rang gi snying gar bcings la g.yo ba med cing ma btsums pa'i lta bas sa 'og tu blta zhing ha hUM ho d+hi zhes bya ba brjod par bya'o zhes bya ba la dang po'i rdo rje rang gi snying gar bcings la g.yo ba med cing ma btsums pa'i lta bas sa 'og tu blta zhing /
a nu ra ga ya mi hUM ha zhes bya ba brjod par bya ste /
de ltar na klu thams cad gnon pa'o / /
bkug pa'i klu thams cad la blta zhing /
a nu ra ga ya mi hUM hUM zhes bzla bar bya ste de ltar klu thams cad 'dul ba'o / /
a nu ra ga ya mi hUM ho zhes bya ba bzla bar byas na klu thams cad dbang du byed pa'o / /
las thams cad la nges par sbyor ba'i bsam pas de bzhin du blta zhing a nu ra ga ya mi hUM hi zhes bya ba bzla bar bya ste /
de ltar na klu thams cad nges par sbyor bar 'gyur ro / /
gnod sbyin la sogs pa'i gdong pa bris nas rdo rjes dgug par bya'o zhes bya ba la gnod sbyin la sogs pa'i gdong pa bris nas dang po'i rdo rje bcings te /
gnod sbyin la sogs pa'i gdong pa dang po'i rdo rje'i dbus ma'i rdo rjes g.yo zhing btsums pa'i lta bas dgug pa'i tshul gyis blta zhing gzung bar bya ste /
de ltar na gnod sbyin thams cad la sogs pa dgug par 'gyur ro / /
dbang du byed pa'i tshul gyis gzung bar bya ste de ltar na dbang du byed pa'o / /
bcing ba'i tshul gyis gzung bar bya ste de ltar bcing ba'o / /
las thams cad la nges par sbyor ba'i tshul gyis gzung bar bya ste de ltar na gnod sbyin la sogs pa las thams cad la nges par sbyor bar 'gyur ro / /
'og gi phyogs su bzhag nas brtag par 'gyur ro zhes bya ba la dang po'i rdo rje dbus ma'i rdo rje sa la bzhag nas a nu ra ga ya mi hUM zhes bya ba bzla bar bya ste /
de ltar na dkyil 'khor sprul par 'gyur ro / /
rang gi kha la bzhag nas bzla bar bya ste de ltar na dkyil 'khor du zhugs par 'gyur ro / /
dang po'i rdo rje dbus ma'i rdo rje la phyag byas na dkyil 'khor mthong bar 'gyur ro / /
rang gi snying gar bzhag na dkyil 'khor grub par 'gyur ro / /
cig car du sor mo thams cad dral ba ni yid kyi las so zhes bya ba la dang po'i rdo rje bcings te bsdams pa dral ba'i tshul gyis myur du rang gi snying gar dral bar bya ste de ltar na phyag rgya thams cad dgug pa dang bcing ba dang brtan par bya ba dang phyag rgya thams cad dgug par 'gyur ba yin no / /
de yang bsgom pa'i dbye bas so / /
bcings nas dzaHhUM baM hoH /
zhes bya ba dang po'i rdo rje bcings nas /
yi ge dzaHsa sems can thams cad la sogs pa'i dam tshig dgug pa'o / /
yi ge hUM gis gzhug pa'o / /
yi ge baM gyis bcing ba'o / /
yi ge hoHsa dbang du byed pa'o / /
dbus ma'i phyi rol du bcings pa spyi bo dang /
snying ga dang /
kha dang phyogs thams cad du bskor ba'o zhes bya ba la dang po'i rdo rje dbus ma'i rdo rje'i phyir byas nas spyi bor gzung bar bya ste de ltar na las thams cad sgrub pa'o / /
rang gi snying gar gzung bar bya ste de ltar na las thams cad 'jig par mi 'gyur ro / /
rang gi kha la gzung bar bya ste de ltar na thams cad brtan par 'gyur ro / /
phyogs thams cad la bskor bar bya ste de ltar na snyan pa chen po rab tu gsal bar 'gyur ba yin no / /
snying gar bzhag nas rang gi bdag nyid rdo rje bsgom pa'o zhes bya ba la dang po'i rdo rje bcings nas rang gi snying gar bzhag la bdag nyid rdo rje rtse lnga pa'i gzugs su bsgom par bya ste /
de ltar na rdo rje thams cad dgug pa dang /
gzhug pa dang bcing ba dang dbang du byed pa'o / /
rang nyid byang chub sems dpar bsgom par bya zhes bya ba la dang po'i rdo rje bcings nas rang gi snying gar bzhag la rdo rje sems dpa' dang /
yid las byung ba la sogs pa'i rang gi byang chub sems dpa'i gzugs su bdag nyid bsgom par bya ste /
de ltar na byang chub sems dpa' thams cad dgug pa dang /
gzhug pa dang bcing ba dang dbang du byed pa'o / /
rang dang de bzhin gshegs pa rjes su dran pa'o zhes bya ba la dang po'i rdo rje bcings nas rang gi snying gar bzung zhing rnam par snang mdzad la sogs pa de bzhin gshegs pa'i gzugs su bdag nyid bsgom par bya ste /
de ltar na de bzhin gshegs pa thams cad dgug pa dang /
gzhug pa dang bcing ba dang dbang du byed pa'o / /
rang rdo rje 'chang chen por rjes su dran par bya'o zhes bya ba la dang po'i rdo rjes bcings nas rang gi snying gar gzung bar bya zhing /
bdag nyid rdo rje 'chang chen por bsgom par bya ste /
de ltar na rdo rje chen po dgug pa dang /
gzhug pa dang bcing ba dang dbang du byed par 'gyur ba yin no / /
de ltar phyag rgya bzhi'i phreng ba'i sbyor bas las brgya sgrub par byed pa'i phyag rgya rnams kyi mtshan nyid bstan nas /
da ni gar las byung ba'i las gzhan brgya po sgrub par byed pa'i phyag rgya rnams kyi phyag rgya lnga'i phreng ba'i sbyor ba'i mtshan nyid bstan par bya ba'i phyir /
de nas las kyi tshogs thams cad sgrub par byed pa'i phyag rgya'i rgyud ces bya ba la sogs pa gsungs te /
de nas kyi sgra ni skabs su bab pa la'o / /
las kyang yin la thams cad kyang yin pas na las thams cad de thams cad shin tu bsrung ba la sogs pa'o / /
de rnams kyi cho ga ni rgyud yin no / /
de sgrub pa ni rdzogs pa ste /
de'i don phyag rgya rnams te de dag gi rgyud ni de ston par byed pa'i sgra'i tshogs so / /
rdo rje gar ni bshad zin to / /
de las byung ba'i phyag rgya ni de ma thag tu 'og nas 'chad par 'gyur ba'o / /
de yang thams cad shin tu bsrungs pa la sogs pa rdzogs pas 'bras bu med pa ma yin te nyid kyi phyir don yod pa'o / /
dgag par mi nus pa nyid kyi phyir thogs pa med pa'o / /
ngag gis dgag par nus she na bdag rdo rje 'chang chen po dang de bzhin gshegs pa thams cad kyis kyang ngo zhes bya ba'o / /
rdo rje mchog gi gtsug tor zhes bya ba la thams cad shin tu bsrungs pa la sogs pa'i las lnga po sgrub par byed pa gang zhig sngar bshad pa'i rdo rje gar gyi rdo rje sems dpa'i gtsug tor zhes bya ba de nyid 'dir rdo rje sku mchog gi gtsug tor te las lnga sgrub par byed pa 'dir gzung bar bya'o / /
'di yang mtshan nyid 'og nas 'chad par 'gyur ba yin no / /
las zhes bya ba ni rdo rje sku mchog gtsug tor de nyid kyi las ni 'di yin no zhes bya ba tshig gi lhag ma'o / /
de ji lta bu yin zhe na /
rdo rje bsdams pa mnan pa dang /
dbus ma'i nor bu dang /
bskor ba dang sor mo thams cad kyi rdo rje dang /
sor mo lhag ma'i 'od zer gyi 'khor lo zhes bya ba la 'di ltar bshad par 'gyur te /
rdo rje thal mo'i mdzub mo gnyis yang dag par sbyar zhing rtse mo byas pa mthe bong g.yon pa'i steng du mthe bong g.yas pa sems dpa'i skyil krung gi tshul gyis gzung bar bya ste rdo rje sku mchog go / /
'di gtsug tor du bzhag nas mnan par bya ste de ltar na thams cad shin tu bsrungs par 'gyur ro / /
phyag rgya 'di nyid kyi dbus ma'i sor mo gnyis kyi steng du bkug pa'i nor bu byas te /
de ltar na thams cad yongs su skyong ba yin no / /
gtsug tor gyi phyag rgya de nyid thams cad du bskor bar bya ste /
de ltar na zhi ba grub par 'gyur ro / /
gtsug tor gyi phyag rgya nyid kyi mthe bong gnyis kyi rtse mo dang mdzub mo gnyis kyi rtse mo dang dbus ma gnyis kyi rtse mo dang srin lag gnyis kyi rtse mo dang mthe'u chung gnyis kyi rtse mo byas te /
de ltar na sor mo thams cad kyi rdo rjer 'gyur te /
'dis dge zhing bkra shis par 'gyur ro / /
gtsug tor gyi phyag rgya de nyid bcings la srin lag dang mthe'u chung dag gis kha phye ba'i rdo rje thal mo bcings pas 'od kyi 'khor lo bya ste 'dis tshe 'phel bar 'gyur ro / /
khro bo'i rdo rje khu tshur gnyis kyis phyogs kyi 'khor lo bskor zhing bskor ba'o zhes bya ba la /
dkyil 'khor bcing ba'i tshul gyis khro bo'i khu tshur gnyis bskor zhing bskor bar bya ste de ltar na dkyil 'khor bcing bar 'gyur ro / /
khar bskor zhes bya ba ni khro bo'i khu tshur gnyis po de nyid mtshams bcing ba'i tshul gyis rang gi khar bskor bar bya ste de ltar na mtshams bcing bar 'gyur ro / /
snying gar phab cing 'bar bar byed pa zhes bya ba ni khro bo'i khu tshur gnyis bcings te rang gi snying gar bzhag nas des dbab par bya la rang gi snying ga las rdo rje 'bar ba spros te phyogs bcing bar bya ste de ltar na phyogs thams cad du rdo rje'i me 'bar ba'i rab 'byung bar 'gyur te /
khro bo chen po 'bar ba'i rdo rje bdag nyid kyis kyang 'jug par mi nus so zhes bya ba bcom ldan 'das rdo rje 'chang gis gsungs so / /
dam tshig brjod par bya'o zhes bya ba ni /
khro bo'i khu tshur gnyis po de nyid bcing ste a nu rAg ya mi hUM baM zhes bya ba brjod cing rdo rje sems dpa' la sogs pa rnams dam tshig la rab tu gzhag par bya'o / /
grub pa la baM zhes bya ba ni khro bo'i khu tshur gnyis po de nyid bcings la a nu ra ga ya mi hUM baM zhes bya ba bzla bar bya ste /
de ltar na rdo rje sems dpa' la sogs pa'i dngos grub thob par 'gyur ro / /
sems dpa' rdo rje lta ba 'phrog bahUM'aphrog pa rnams kyis gsum dang bzhi dang phyir mi ldog pa dang rtag tu 'byung ba dang /
dpag tu med pa ni bskor zhing btsums pa med pa'i mig gis rab tu zhi ba'o zhes bya ba la /
rdo rje bsdams pa'i dbus ma bslang ba mnyam pa'i lcags kyu ni sems dpa' rdo rje ma ste /
'dis rims kyis bzung ba byams pa'i lta ba dag gis khyab par bya ste de ltar nyin zhag gsum pa dang bzhi pa dang slar yang phyir mi ldog pa dang /
rtag tu 'byung ba'i rims 'jig par 'gyur ro / /
khyab 'jug gi rims ni dpag tu med pa bskor bas ldog par 'gyur ro / /
rdo rje khu tshur gnyis kyis mthe'u chung lcags kyu'i mdud pa dang /
mdzub mo gnyis mnyam pa zhes bya ba la /
rdo rje khu tshur gnyis bcings nas lcags kyu'i rnam pa can gyi mthe'u chung gnyis phan tshun bcings pas gdu bur byas la mdzub mo gnyis yang dag par sbyar nas de ltar na las zhes bya ba ni las kyi phyag rgya'o / /
ji ltar zhe na snying gar rab tu gzhag pa zhes bya ba ni rang dang gzhan gyi snying ga'i phyogs su bzung bas yid mi bde ba'i las thams cad 'jig par byed pa yin no / /
byab pa zhes bya ba ni phyag rgya 'di nyid kyis bsgrub bya la byab pa ste de ltar na thams cad 'jig par 'gyur ro / /
mdzub mo'i rtse mo mnan par bya'o zhes bya ba la phyag rgya 'di nyid kyis mdzub mo gnyis kyi rtse mos nad pa la mnan par bya ste de ltar na nad 'jig par 'gyur ro / /
dgod pas rab tu bzhag pa zhes bya ba ni phyag rgya de nyid dgod pa'i tshul gyis khal gzung bar bya ste /
de ltar na mya ngan thams cad 'jig pa'o / /
yongs su bskor bas de bzhin du mdzod spur gzhag par bya'o zhes bya ba ni phyag rgya de nyid bcings te yongs su bskor la mdzod spur gzung bar bya ste de ltar na sdug bsngal thams cad 'jig par 'gyur ro / /
kha T+wAM ga gnyis kyi rdo rje bcing pa zhes bya ba la lag pa gnyis kyis kha T+wAM ga gnyis bcings pa ni kha T+wAM ga gnyis kyi rdo rje bcing ba zhes bya ste /
des dga' ba'i tshul du mthe'u chung gnyis kyis legs par byed pa sbyin pa'i tshul bya ste de ltar na dug dang sbyar dug thams cad 'bar bar 'gyur ro / /
mthe'u chung gnyis po de nyid kyis kun nas bsdu ba'i tshul bya ste de ltar na dug dang sbyar ba'i dug thams cad 'bebs par 'gyur ro / /
de ltar na dug dang sbyar ba'i dug thams cad 'ching ba'o / /
kha T+wAM ga gnyis kyis thal mo byas te dug dang sbyar ba'i dug thams cad 'phrog pa'i tshul du bya ste de ltar na dug thams cad za ba'o / /
kha T+wAM ga gnyis kyis thal mo bya ste spro ba'i tshul du bya ste /
de ltar na dug thams cad bdud rtsir byed par 'gyur ro / /
rdo rje bsdams pa'i mdzub mo gnyis bkug cing bsdams la nang du bzhag ste mthe bong gnyis kha 'byed pa'i mche ba ni rdo rje gnod sbyin gyi phyag rgya'o zhes bya ba la /
rdo rje bsdams pa bcings nas mdzub mo gnyis bkug cing nang du bcug ste mthe bong gnyis kha bye bar byas la mche ba'i tshul gyis rang gi khar gzung bar bya ste 'di ni rdo rje gnod sbyin gyi phyag rgya'o / /
des mthil phra mor brdab pa zhes bya ba la rdo rje gnod sbyin gyi phyag rgya des lag pa'i mthil gnyis cung zad brdab par bya ste de ltar na gdon thams cad 'bebs par 'gyur ro / /
mdzub mo'i sen mo btung ba'o zhes bya ba la rdo rje gnod sbyin gyi phyag rgya'i mdzub mo gnyis kyi sen mo phan tshun du bdar bar bya ste /
de ltar na gdon thams cad 'ching ba'o / /
dbus ma'i rdo rje bstan pa'o zhes bya ba la rdo rje gnod sbyin gyi phyag rgya'i dbus ma gnyis kyi rtse mo byas la bstan par bya ste de ltar gdon thams cad kyi dam tshig gzung ba'o / /
byabs nas myur du phyag rgya bkrol ba'o zhes bya ba la rdo rje gnod sbyin gyi phyag rgyas gdon gyis bzung ba la byabs la phyag rgya de shin tu myur bar dgrol bar bya ste de ltar na gdon thams cad rab tu zhi bar 'gyur ro / /
sor mo sbyar bas rdo rje gtsug tor to zhes bya ba la rdo rje gnod sbyin gyi phyag rgya'i mdzub mo dang mthe bo'i rtse mo rnams yang dag par sbyar bar byas la phyag rgya de bsgrub bya'i gtsug tor gyi phyogs su gzung bar bya ste de ltar na gdon thams cad kyis bzung ba rnams bsrung bar 'gyur ro / /
ba dan gsum pa gnyis gyen du kha blta ba dang /
'og tu kha blta ba dang dbus ma'i mdud pa byas la mdzub mo dang dbus ma'i rtse mo de dag 'dus pa'o zhes bya ba la ba dan gsum pa gnyis gyen du kha blta bar byas nas de'i 'og tu de nyid kyi kha thur du bstan la mdzub mo gnyis dang dbus ma gnyis kyis mdud pa bcings la mdzub mo'i rtse mo dag dang dbus ma'i rtse mo 'dus par bya'o / /
rdo rje hUM mdzad kyi las so zhes bya ba la /
a nu ra ga ya mi hUM hUM zhes bya ba dang bcas pa'i rdo rje hUM mdzad kyi phyag rgya 'di'i las ni 'di yin te mdud pa mnan pa'o zhes bya ba la phyag rgya 'di bcing ba mnan par bya ste de ltar na thams cad bcing ba'o / /
cig car du phyag rgya bkrol ba'o zhes bya ba la phyag rgya de nyid cig car du dgrol bar bya ste de ltar na bcings pa thams cad dgrol ba yin no / /
mnan nas yang dag par dral ba'o zhes bya ba la phyag rgya de nyid yang dag par mnan nas dral bar bya ste /
de ltar na thams cad dral ba yin no / /
dbus mas bsnun te nam mkha' las ltung ba'i tshul lo zhes bya ba la phyag rgya de nyid bcings nas dbus ma gnyis kyi rtse mo sbyar la rtse mo des nam mkha' la brdeg par bya ste /
de'i rjes la nam mkha' las lha la sogs pa ltung ba'i tshul bstan par bya ste de ltar na thams cad ltung ba'o / /
ldang ba'i tshul yang ngo bo zhes bya ba la phyag rgya de nyid dbus ma gnyis snga ma bzhin du bcings nas thams cad ltung ba bslang ba'i tshul bya ste de ltar na ltung ba thams cad bslang bar 'gyur ro / /
ba dan gsum pa mnyam pa'i mthe'u chung dang mdzub mo'i rdo rje dbus ma mdud pas yongs su bskor la dbang bskur ba'i gnas su mdzub mo gzhag pa'o zhes bya ba la /
ba dan gsum pa gnyis bcings nas dbus ma'i sor mo gnyis phan tshun du mdud pa bcings te mdzub mo gnyis dang mthe'u chung gnyis kyi rtse mo gnyis sbyar te yongs su bskor ba'i mdzub mo gnyis kyi rtse mo mdzod spu'i phyogs su yongs su gzung bar bya'o / /
des cir 'gyur zhe na yi ge hUM gis phye ba'o zhes bya ba la phyag rgya 'dis a nu ra ga ya mi hUM haM zhes bya ba bzlas na mkha' 'gro ma thams cad kyi phyag rgya dbye bar byas pa yin no / /
phyag rgya de nyid bcings nas a nu rA ga ya mi hUM muHzhes bya ba bzla bar bya ste /
de ltar na mkha' 'gro ma la sogs pa'i gdon thams cad yi ge mus bkrol bar 'gyur ro / /
phyag rgya de nyid bcings nas a nu ra ga ya mi hUM a zhes bya ba bzla bar bya ste de ltar na yi ge as shi ba slong ba yin no / /
phyag rgya de nyid bcings nas a nu rA ga ya mi hUM hUM zhes bya ba bzla bar bya ste de ltar na yi ge hUM gi glu bzlas pas tshe 'phel bar 'gyur ro / /
phyag rgya de nyid bcings nas chos kyi dag gis a nu ra ga ya mi hUM haM zhes bya ba la bzla bar bya ste de ltar na yi ge haM gi chos kyi ngag rnams kyis shin tu bsrung bar 'gyur ro / /
pad+ma chen po bcings nas ji srid 'dod pa'i bzlas pa zhes bya ba la 'og nas 'chad par 'gyur ba'i rig pa rnams kyi bzlas pas sgrib pa la sogs pa thams cad 'jig par 'gyur ro / /
de las kha 'bus pa'i rdo rje thal mo'i dbus ma dang mthe bong dang mthe'u chung kha phye bas 'dab ma bzhi ste pad+ma chen po'i mtshan nyid do / /
yang na pad+ma'i khu tshur g.yon pa bsnyems pas mar dang til mar dang 'bras khams kyi phye ma'i sbyin sreg mchog tu grub pa ste sgrib pa thams cad la sogs pa 'jig pa'i sbyin sreg gi cho ga bya ba yin no / /
de yang sngar bshad zin pas 'dir bshad par mi bya'o / /
kha T+wAM ga gnyis kyi rdo rje bsdams pa zhes bya ba ni kha T+wAM ga gnyis kyi rang bzhin can gyi rdo rje bsdams pa'i phyag rgya bcings nas dga' ba'i tshul te legs par byed pa sbyin pa'i tshul gyis mdzub mo dang mthe bong dag gi sen mo phan tshun brud par bya ste /
de kha T+wAM ga gnyis kyi rang bzhin can gyi rdo rje bsdams pa bcings nas dga' ba'i tshul gyis mdzub mo dang mthe bong dag gi sen mo brud pas thams cad 'bebs par 'gyur ro / /
'og dang steng du rdo rje bsdams pa bskyod pa'i zhes bya ba la kha T+wAM ga gnyis kyi rang bzhin can gyi rdo rje bsdams pa 'og dang steng du bskyod pas thams cad g.yo bar 'gyur ro / /
rdo rje bsdams pa'i mthe'u chung la sogs pa bkrol bas gar ro zhes bya ba la /
kha T+wAM ga gnyis kyi rang bzhin can gyi rdo rje bsdams pa bcings te mthe'u chung la sogs pa bkrol ba'i gar bya ste /
de ltar na gar byed par 'gyur ro / /
rdo rje bsdams pa'i mdzub mo'i rdo rjes ngag 'byin pa'o zhes bya ba la kha T+wAM ga gnyis kyi rang bzhin can gyi rdo rje bsdams pa bcings nas /
mdzub mo gnyis kyi rtse mo yang dag par sbyar nas ngag 'byin pa'i tshul gyis kha'i phyogs las gyen du drang bar bya ste /
de ltar na thams cad bab pas sems can thams cad smra bar 'gyur ro / /
bde ba chen po'i rdo rje don yod ces bya ba la sogs pa la gsang ba'i lcags kyu ma bcings nas dngos po thams cad gzugs brnyan gyi tshul du bsgoms pas rdo rje sems dpa' la sogs pa'i dngos po thams cad rang nyid kyis mthong ba dang gzhan dag la ston par byed pa yin no / /
sgra thams cad sgra brnyan gyi tshul du rang nyid kyis mnyan pa dang gzhan dag kyang nyan du gzhug pa yin no / /
rdo rje khro bo'i khu tshur gnyis bcings la rdo rje lta ba'i blta bas so zhes bya ba la lta ba dang bcas pa'i khro bo'i khu tshur gnyis kyis thams cad la rgyas gdab pa la sogs pa bya ste ji ltar bya zhe na 'di lta ste zhes bya ba la sogs pa la 'dis ni 'di skad bshad par 'gyur te /
khro bo'i khu tshur gnyis bcings nas btsums pa'i lta bas bsgrub bya la blta bar bya ste de ltar na thams cad la rgyas btab par 'gyur ro / /
mig 'bras steng du yongs su bskor bar bya ste de ltar na thams cad gsod pa'o / /
btsums pas myur du ltung bar bya ste de ltar na thams cad ltung ba'o / /
'og nas bslang bar bya ste de ltar na thams cad slong ba'o / /
khro bo'i khu tshur gnyis po de nyid dang ldan pas bsgrub par bya ba ste de ltar na phyir bzlog par 'gyur ro / /
khro bo'i khu tshur gnyis zhes bya ba la sogs pa la bdag nyid rdo rje gnod sbyin du rnam par bsams la rdo rje khu tshur gnyis bcings la /
mdzub mo gnyis kyis lcags kyu gnyis byas la yongs su bskor nas kha'i mtha' gnyis su mche ba bzhin du gzung bar bya ste mthe'u chung gnyis 'jigs par byed pa kha'i so dag gis gzung bar bya ste /
de ltar na g.yo bar mi 'gyur ro zhes bya ba ni thams cad rengs pa'o zhes bya ba'i don to / /
phyag rgya de nyid bcings nas yan lag thams cad dgod par bya ste de ltar na thams cad rmongs par 'gyur ro / /
de nyid bcings nas nyal zhing glal bas te gnyid log pa ston pa'i tshul gyis mig gnyis btsum par bya zhing glal bar bya ste de ltar na thams cad nyal du bcug pa'o / /
phyag rgya de nyid bcings nas rang gi snying gar dral bar bya ste de ltar na thams cad nyal bar 'gyur ro / /
de nyid bcings nas myur du za ba'i tshul du bya ste de ltar na thams cad za bar 'gyur ba yin no / /
rdo rje khu tshur gnyis bcings nas zhes bya ba ni go sla'o / /
kha phye ba gang yin pa des 'jigs par byed pa ni 'jigs su rung ba'i kha gang la yod pa de na kha phye ba 'jigs par byed pa'i kha dang ldan pa'o / /
kha phye ba 'jigs par byed pa'i kha dang ldan pa yang de yin la skra gyen du brdzes pa de nyid yin pas na kha phye ba 'jigs par byed pa'i kha dang ldan pa'i skra gyen du brdzes pa'o / /
spyi bo zhes bya ba ni rang gi spyi bos so / /
rang gi spyi bo 'og tu bstan pa la phyi nas steng du bslang bar bya ste de ltar na spyi bos 'og nas slong ba'i las su 'gyur ro / /
ji lta bu zhe na yi ge b+h+yo dang /
rdo rje khu tshur dor ba dang /
khu tshur mnan pa dang /
yi ge hUM dang bcas pa'i yan lag gi mchog gi sdigs mdzub dang rang nyid myur du khro bas ltung ba'o zhes bya ba la 'dis ni 'di ltar bshad par 'gyur ba ste /
rdo rje khu tshur gnyis bcings nas kha phye ba'i 'jigs par byed pa'i kha dang ldan zhing skra gyen du brdzes pa'i rnal 'byor pas rang gi spyi bo 'og tu bstan la gyen du bslang bar byas nas a nu ra ga ya mi hUM b+h+yo zhes bya ba bzlas par bya ste /
de ltar na gzhan gyi dpung thams cad skrag par 'gyur ba yin no / /
rdo rje khu tshur bcings nas de bzhin du bzla zhing gzhan gyi dpung mngon du phyogs par dor bar bya ste /
de ltar na gzhan gyi dpung thams cad 'joms pa'o / /
de bzhin du bzla zhing rdo rje khu tshur gnyis mnan par bya ste de ltar na gzhan gyi dpung dbang du byed pa'o / /
de bzhin du rdo rje khu tshur gnyis bcings nas a nu ra ga ya mi hUM hUM zhes bya ba'i khro bo hUM mdzad kyi spyi bos bsgrub bya la sdigs mdzub byas te /
de ltar na gzhan gyi dpung thams cad ltung ba'o / /
de bzhin du rdo rje khu tshur gnyis bcings nas a nu ra ga ya mi hUM zhes bya ba bzla zhing khro bo chen po 'bab par gyur nas rang nyid la ltung bar bya ste de ltar na gzhan gyi dpung thams cad gsod par 'gyur ba yin no / /
rdo rje gnod sbyin gyi phyag rgya ni rdo rje bsdams pa'i mdzub mo gnyis bkug la mnyam por bya ste nang du bzhag la mthe bong gnyis kha phye ba mche ba'i mtshan nyid can gang yin pa de nyid srin lag dang mthe'u chung mnyam par kha phye ba'i ba dan gyi rgyal mtshan mchog gi dpung rgyan zhes bya ba'i phyag rgya'o / /
las zhes bya ba ni 'di las zhes bya ba yin no zhes bya ba'i don to / /
ji ltar zhe na /
phyag 'tshal ba dang /
dgod pa dang /
lce bskyod pa dang dpung pa gnyis bsnyems pas bstod pa dang /
rgyal mtshan bsgreng ba'o zhes bya ba la 'dis 'di ltar bshad par 'gyur te /
'das ma thag tu bshad pa'i rgyal mtshan mchog gi dpung rgyan de bcings nas bsgrub bya de phyag rgya 'tshal du gzhug pa'i bsam pas phyag bya ba yin te de ltar na khro bo thams cad 'phrog pa'o / /
de bcings nas dgod par bya ste de ltar na gdong rab tu dang ba'o / /
de nyid bcings nas lce bskyod pas rtsod pa las rgyal ba'o / /
de nyid rang gi dpung pa la bcings te bsnyems pa'i tshul bya ste de ltar na 'jigs pa thams cad las thar bar 'gyur ro / /
de nyid bcings nas lag pa gnyis rab tu brkyang la spyi bor gzung bar bya ste de ltar na 'thab mo las rgyal bar 'gyur ro / /
sems dpa'i skyil mo krung gis gnas pa zhes bya ba la bcom ldan 'das rdo rje sems dpa'i phyag rgya chen po bcings la rdo rje gsor bar byed par 'gyur bas las bya'o / /
ji lta bu zhen nam mkhar dbugs gtong ba dang kun du g.yo zhing btsums pa'i lta bas char 'bebs pa'i tshul dang rdo rje khro bo nyi ma me ltar 'bar ba'i bzlas pa dang /
lta ba 'phrog pa dang drangs pas yan lag bskor zhing thams cad du 'bar bar byed pa 'bebs pa zhes bya ba la /
'di ltar bshad par 'gyur te rdo rje sems dpa'i phyag rgya chen po bcings te lag pa g.yas pas rdo rje gsor zhing nam mkha' la dbugs gtong zhing bzlas pa bya ste de ltar na sprin thams cad 'gegs par 'gyur ro / /
snga ma bzhin du rdo rje gsor zhing thams cad du g.yo zhing btsums pa'i lta bas char 'bebs pa'i tshul du bya ste de ltar na char 'bebs pa'o / /
de bzhin du rdo rje gsor zhing bdag nyid rdo rje nyi ma me ltar 'bar bar bsams la /
a nu rA ga ya mi hUM zhes bya ba bzla bar bya zhing khro bo'i lta bas 'phrog par bya ste de ltar na rlung dang thog dang sprin 'jig par 'gyur ro / /
de bzhin du rdo rje gsor zhing drangs pas yan lag bskor ba'i sbyor ba bya ste de ltar na dro ba thams cad 'jig pa'o / /
de bzhin du rdo rje nyi ma me ltar 'bar ba bsams la rdo rje gsor zhing me 'bar ba rdzogs pa'i tshul bya ste de ltar na grang ba 'jig par 'gyur ro / /
rdo rje bsdams pa'i rdo rje dran ma'o zhes bya ba la rdo rje bsdams pa bcings nas mdzub mo g.yas pas g.yon pa'i dbus ma'i tshigs pa bzung ste /
g.yon pa'i mdzub mos g.yas pa'i dbu ma'i tshigs gsum pa yang bzung la mthe bong gnyis kyi rtse mo yang dag par sbyar bar bya ste 'di ni rdo rje 'dren ma zhes bya ba'i phyag rgya'o / /
'di bcings nas bzla bar bya ste de ltar na gzugs thams cad 'grub par 'gyur ro / /
rdo rje bsdams pa'i g.yon pa'i mdzub mo bkug pa'i shing bu g.yas pa'i mdzub mos btud pa ni rdo rje pi wang ngo zhes bya ba la 'di bcings nas bzla bar bya ste de ltar na rdo rje'i sgra 'grub par 'gyur ro / /
rdo rje bsdams pa'i mthil dag mnye ba'o zhes bya ba la rdo rje bsdams pa bcings te lag pa'i mthil gnyis phan tshun mnye bar bya ste de ltar na rdo rje dri 'grub par 'gyur ro / /
kha 'bus mnyam pa'i dbus ma lce'o zhes bya ba la rdo rje bsdams pa bcings nas kha 'bus pa mnyam pa'i dbus ma dang lcer sbyar bar bya ste de ltar na dngos grub thams cad 'grub par 'gyur ro / /
rab tu dga' ba'i rdo rje'i phyag rgya yang nga zhes bya ba la mda' lnga bsdus pa'i phyag rgya ni rab tu dga' ba'i rdo rje'i phyag rgya ste de bcings na reg bya'i dngos grub shin tu thob par 'gyur ro / /
bde ba chen po'i rdo rje'i mchod pa ni ji lta ba bzhin du bshad pa'i mtshan nyid can gyi rdo rje gar ma ste de'i las ni 'di yin te /
de yang gang yin zhe na /
dang po'i glu'i bzlas pa ji srid mngon par 'dod pa'o zhes bya ba la gar gyi tshul gyis yi ge hUM gi glu'i bzlas pa bya ste /
de ltar na rgyu ba dang mi rgyu ba thams cad rjes su chags pa'o / /
g.yo ba med cing dgod pa dang dgug pa dang rab tu dga' ba'i rdo rje lta ba'i lcags kyu mas so zhes bya ba la skye bo thams cad kyi lkog tu gyur pa'i dgod pa ni g.yo ba med pa'i dgod pa ste de dang bcas pa'i dgod pa ni bkug pa'o / /
rdo rje lta ba'i 'od zer gyi lcags kyu ma ni rab tu dga' ba'i rdo rje lcags kyu mas te des bsgrub bya dgug cing gar gyi tshul gyis yi ge hUM bzla bar bya ste /
de ltar na dngos po thams cad 'gugs par byed pa'o / /
rang gi ma mchu so dag gis yongs su gzung bar bya'o zhes bya ba la de bzhin du gar gyi tshul gyis yi ge hUM gi glu'i bzlas pa bya zhing bsgrub bya la 'o byed pa'i tshul gyis rang gi ma mchu nang du bcug nas so rnams kyis yongs su gzung bar bya ste /
de ltar na thams cad dbang du byed pa'o / /
rang gi dbang po bskyed pa'o zhes bya ba la de bzhin du gar gyi tshul gyis yi ge hUM gi glu'i bzlas pa bya zhing gnod sbyin ma la sogs pa'i bsgrub bya dang yang dag par sbyor ba'i sgom pas rang gi dbang po bskyed par bya ste /
de ltar na thams cad rol du bcug pa'o / /
rab tu dga' ba rdo rje'i ngag gi yid kyis 'dod pa'i bka' bsgo ba yang ngo zhes bya ba la dpal rdo rje sems dpa'i rnal 'byor byas nas gar bya zhing rdo rje sems dpa' la sogs pa'i dngos po thams cad la yid kyis 'dod pa'i bka' bsgo ba'i tshul gyis yi ge hUM gi glu'i bzlas pa bya ste de ltar na las thams cad la nges par sbyar bar 'gyur ro / /
bcom ldan 'das dpal rdo rje sems dpa' yang phyag rgya 'di rnams sgrub pa po dag gis sbyor na des kyang 'da' bar mi mdzad na brtan pa dang g.yo ba gzhan dag la smos kyang ci dgos zhes bya ba 'dis ni phyag rgya 'di rnams kyis khyad par can du grub pa yin no zhes bya bar bstan pa yin no / /
rdo rje thal mo zhes bya ba la sogs pa la rdo rje sku mchog gi mtshan nyid phan yon dang bcas pa ni go sla'o / /
spyi bor bzhag ste steng nas g.yas su phab par bya'o zhes bya ba ni rdo rje sku mchog spyi bor bzhag cing steng gi phyogs nas lha 'bebs pa'i tshul gyis g.yas phyogs su phab par bya ste de ltar na thams cad 'bebs par 'gyur ro / /
sa la bzhag nas khro gnyer gyis gyen du drang bar bya'o zhes bya ba la rdo rje sku mchog bcings nas sa la bzhag ste klu thams cad dbang du byed pa'i bsam pas khro gnyer byas nas gyen du drang bar bya ste de ltar na klu thams cad dbang du byed par 'gyur ro / /
gnod sbyin gyi gzugs brnyan bris la de'i snying gar gzhag par bya'o zhes bya ba la rdo rje sku mchog bcings nas gnod sbyin gyi gzugs brnyan bris te de'i snying ga'i phyogs su gzung bar bya ste de ltar na gnod sbyin thams cad mngag gzhug byed par 'gyur ro / /
lha chen po'i gnas su rdo rje sku mchog bcings te khro zhing bzla bar bya ste de ltar na 'byung po thams cad mngag gzhug par 'gyur ro / /
rdo rje sku mchog bcings te ma mo rnams kyi gnas su bdag nyid dpal he ru ka'i rnam par bsams te yi ge b+h+yo bzla bar bya ste /
de ltar na ma mo thams cad bsnyen bkur dang rol pa la sogs pa'i bka' bsgo ba thams cad byed par 'gyur ro / /
rdo rje gsor ba'i phyag rgyas lus ngan po'i gzugs brnyan rkang pa g.yon pas mnan te khro zhing rgod pa dang bcas pa'i gdong gis bzla bar bya ste de ltar na dpal 'gugs par 'gyur ro / /
de bzhin du khro zhing rgod pa dang bcas pa'i gdong dang ldan pas rdo rje gsor ba'i phyag rgyas gzhon nu ma'i gzugs brnyan gyi mdun du mig gnyis kyis 'phrog par bya zhing bzla bar bya ste de ltar na lha'i bu mo thams cad 'phrog pa'o / /
b+ha ga ni bud med kyi gzugs ras sam rtsig pa la sogs pa la bris te de dang yang dag par sbyor bar bsgom zhing rdo rje gsor te khro zhing rgod pa dang bcas pa'i khas bzla bar bya ste /
de ltar na lha dang lha ma yin pa'i bu mo thams cad rol du bcug pa yin no / /
lha chen po'i gzugs brnyan rkang pa g.yon pas mnan te rdo rje gsor ba'i phyag rgya khro zhing rgod pa dang bcas pa'i khas a nu ra ga ya mi hUM hUM zhes bya ba bzla bar bya ste /
de ltar na khams gsum pa las rnam par rgyal bar 'gyur ro / /
'dod pa'i dbang phyug gi gzugs brnyan sngar bshad pa'i mtshan nyid can gyi mda' 'phen pa'i phyag rgyas bsnun la 'og tu kha blta bar byas nas de'i rjes la rdo rje gsor ba'i phyag rgya dang /
rkang pa g.yon pas gnan te khro zhing rgod pa dang bcas pa'i khas bzla bar bya ste /
de ltar na dbang phyug chen po thams cad 'phrog par 'gyur ro / /
rdo rje gsang ba'i mchod pas bde ba chen po'i rdo rje don yod pa'i dam tshig ces bya ba ni bshad pa'o zhes bya ba ni dang po'i rdo rje'o zhes bya ba'i don to / /
'di ltar bshad par 'gyur te /
dang po'i rdo rje bcings te 'dod chags rdo rje ma la sogs pa'i lha mo'i tshogs bskyed la de rnams kyis bcom ldan 'das la yid kyis mchod par bya ste /
de ltar na mchod pa thams cad 'grub par 'gyur ro / /
thams cad rdo rjer byed pa zhes bya ba la sogs pa la rdo rje khu tshur gnyis bcings nas snying ga dang mgrin pa dang /
slar yang snying ga dang nu ma'i bar dang /
de nas snying ga dang /
slar yang mgrin pa dang dbang bskur ba'i gnas su mdud pa'i tshul gyis go cha bgo bar byas la slar yang spyi bo dang dbang bskur ba'i sar mdud pa bcing ba'i tshul dang /
mgo'i logs g.yas pa dang g.yon pa dag la mdud pa 'ching ba'i tshul du bya ste phyag rgya 'dis thams cad rdo rje nyid du byed par 'gyur ro / /
g.yon du rdo rje'i mda' 'phang ba'o zhes bya ba la rdo rje khu tshur gnyis bcings la g.yon gyis mda' 'phang ba'i tshul du bya ste /
da ltar na bdud la sogs pa'i 'jigs pa thams cad rab tu 'joms par 'gyur ro / /
rdo rje bsnyems ma zhes bya ba la bcom ldan 'das rdo rje sems dpa'i las kyi phyag rgya ni rdo rje bsnyems ma ste des phyag rgya thams cad bcing bar 'gyur ro / /
phyag rgya chen po yang ngo zhes bya ba la bcom ldan 'das rdo rje sems dpa'i phyag rgya chen po gang yin pa des ma lus shing lus pa med pa'i mchog gi dngos grub kyi 'dod pa 'grub par 'gyur ro / /
dam tshig dang chos dang las dang phyag rgya chen po ni phyag rgya thams cad de dag gi rgyud ni de dag ston par byed pa sgra'i tshogs so / /
de nyid ni cho ga rgyas pa'o / /
dpal mchog dang po'i rgya cher bshad pa shes rab kyi pha rol tu phyin pa 'byung ba zhes bya ba las dpal rdo rje sems dpa'i dkyil 'khor chen po'i phyag rgya'i rgyud kyi cho ga rgyas pa rdzogs so // //
de nas dpal rdo rje sems dpa'i dkyil 'khor chen po'i rgyud bstan nas /
da ni de bzhin gshegs pa'i dkyil 'khor chen po'i phyag rgya'i rgyud bstan par bya ba'i phyir /
de nas de bzhin gshegs pa thams cad kyi phyag rgya'i rgyud ces bya ba gsungs te /
de nas kyi sgra ni skabs su bab pa la'o / /
de bzhin gshegs pa thams cad kyi phyag rgya rnams ni dam tshig dang chos dang las dang phyag rgya chen po rnams te de dag gi rgyu ni 'di yin no zhes bya ba ni tshig gi lhag ma'o / /
de gang yin zhe na /
sems dpa' rdo rje zhes bya ba la sogs pa la rdo rje bsdams pa'i dbus ma gnyis kyi rtse mo yang dag par sbyar ba ni sems ma rdo rje ma'i ste mi bskyod pa'i dam tshig gi phyag rgya'o / /
'dis dbang bskur ba'i dus su rang dang gzhan dag byin gyis brlab par bya'o / /
de yang badzra satwa zhes bya ba'i snying po 'dis bya'o / /
de bzhin gshegs pa thams cad kyi khu tshur zhes bya ba ni bcom ldan 'das rnam par snang mdzad kyi las kyi phyag rgya'o / /
'dis ni 'di ltar bshad par 'gyur te /
dbang bskur gzhan rnam par snang mdzad du bsams la /
badzra satwa a d+hi tiSh+Tha zhes bya bas sems ma rdo rje ma bcings te /
snying ga dang mdzod spu dang mgrin pa dang spyi bor byin gyis brlab cing sems ma rdo rje ma bcings nas ldang bar bya'o / /
de nas rdo rje khu tshur gnyis kyis oM b+hu khaM zhes bya ba bzla bar bya zhing de bzhin gshegs pa thams cad kyi khu tshur rang nyid 'ching ngam gzhan 'ching du gzhug par bya'o / /
rdo rje rin chen gyi dbang bskur bas dbang bskur ba byas nas zhes bya ba la rdo rje thal mo 'og tu brkyang nas mthe bong dang mdzub mo'i rtse mo mnyam par sbyar ba snying ga la gyen du bslangs te dbang bskur ba'i gnas su rtse mo bzhag pa ni rdo rje rin chen zhes bya'o / /
de bcings pas badzra rat+na a b+hi Shiny+tsa zhes bya ba bzla zhing rang ngam gzhan la dbang bskur bar bya'o / /
de ltar rdo rje rin chen gyi dbang bskur bas rang dang gzhan dag la slob dpon gyi dbang bskur te /
rdo rje rtse lnga 'od zer dang bcas pas ji skad bshad pa'i sngags kyis sbyin par bya'o / /
mchod pa ni mnyam pa'i thal mos ji lta ba bzhin du gtor ba la sogs pa rnams so zhes bya ba la dpal rdo rje sems dpa'i dkyil 'khor du rdo rje thal mos me tog la sogs pa'i mchod pa'i phyag rgya gang bstan pa de nyid 'dir mnyam pa'i thal mos 'dir shes par bya'o / /
'di ltar bshad par 'gyur te /
rdo rje sems dpa' bsdus pa yis / /
rdo rje rin chen bla na med / /
rdo rje chos ni glu blangs pas / /
rdo rje las ni byed par 'gyur / /
zhes bya ba'i rdo rje'i glu brjod cing snga ma bzhin du gar byas la mnyam pa'i thal mo bskor bas rang gi snying gar bsam pa spro bas mgo bos phyag byas te spyi bor bzhag ste phab nas steng du gtor ba dang 'og tu dor ba dang mthe bong sbyar bas bskor ba dang /
rab tu brkyang zhing byug pa'i tshul rnams kyis sbyang bar bya ste de ltar na me tog dang spos dang mar me dang /
dri'i mchod pa'i phyag rgya rnams yin no / /
de bzhin du gar byas la mnyam pa'i thal mo bskor bas snying gar rnam par 'phrul pa bstan par bya'o / /
mnyam pa'i thal mo khar yongs su bskor te spyi bor gzung bar bya'o / /
mnyam pa'i thal mo g.yon pa'i mdzub mo bkug pa dbyug pa'i rnam par byas la g.yas pa'i mdzub mo bkug pas rdo rje pi wang brdung ba'i tshul bya'o / /
de bzhin gshegs pa'i khu tshur gnyis kyis gar byas la mnyam pa'i thal mo spyi bor bcing ba bya ste sgeg mo la sogs pa rdo rje gar ma'i mthar thug pa'i phyag rgya 'di rnams yin no / /
phyag rgya rnam pa brgyad po 'di dag gis de bzhin gshegs pa'i rigs la mchod par bya'o / /
de ltar mchod pa rnam pa brgyad kyi phyag rgya rnams bstan nas da ni de bzhin gshegs pa thams cad kyi khu tshur gyi mtshan nyid bshad par bya ba'i phyir de bzhin gshegs pa'i khu tshur gnyis bcing ba'o zhes bya ba gsungs te /
de bzhin gshegs pa thams cad kyi khu tshur ni de bzhin gshegs pa'i khu tshur gnyis bcings nas bcing bar bya zhes bya ba'i don to / /
ji ltar zhe na g.yon pa'i zhes bya ba la sogs pa la /
g.yon pa'i de bzhin gshegs pa'i khu tshur rang gi snying gar bzhag la /
de'i mdzub mo g.yas pa'i de bzhin gshegs pa'i khu tshur gyis byang chub mchog gi tshul du bsgreng ba gzung bar bya ste /
'di ni de bzhin gshegs pa thams cad kyi khu tshur zhes bya ba'i rnam par snang mdzad kyi las kyi phyag rgya'o / /
lhag ma'i don ni go sla'o / /
de la phyag rgya chen po'i bdag nyid thams cad kyi cho ga rgyas pa'o zhes bya ba la /
rnam par snang mdzad la sogs pa'i phyag rgya chen po ni ji ltar bris pa'i rjes su 'brangs pas rnam par snang mdzad la sogs pa'i rang bzhin can gyi bdag nyid rnam par bsgoms nas bcing bar bya'o zhes bya ba'i tha tshig go / /
'dis ni 'di ltar bshad par 'gyur te /
de bzhin gshegs pa'i rdo rje blangs nas rdo rje khu tshur gnyis bcings te /
rdo rje'i skyil mo krung gis 'dug la /
g.yon pa'i rdo rje mdzub mo ni / /
g.yas pa'i nang du bsgreng bar bya / /
byang chub mchog gi phyag rgya 'di / /
sangs rgyas byang chub sbyin byed pa'o / /
zhes bya ba 'di bcom ldan 'das rnam par snang mdzad kyi phyag rgya chen po'o / /
pang par lag pa g.yon pa gyen du 'dzin pa'i tshul du bzhag la lag pa g.yas pa sa la reg pa'i tshul gyis de bzhin gshegs pa'i rdo rje dang bcas pa gang yin pa de ni mi bskyod pa'i phyag rgya chen po'o / /
mi bskyod pa'i phyag rgya nyid rin po che dang bcas pa'i lag pa g.yas pas mchog sbyin pa'i tshul du gzhag pa gang yin pa de ni rin chen 'byung ldan gyi'o / /
lag pa g.yon pas rdo rje'i pad+ma blangs te chos bstan pa gang yin pa de ni 'od dpag med kyi'o / /
mi bskyod pa'i phyag rgya chen po nyid sna tshogs rdo rje dang bcas pa'i lag pa g.yas pas mi 'jigs pa sbyin pa'i tshul du gzhag pa gang yin pa de ni don yod grub pa'i phyag rgya chen po'o / /
rdo rje sems dpa'i phyag rgya chen po ni sems dpa'i rdo rje ma'i'o / /
rdo rje bsnyems pa'i phyag rgya chen po ni rdo rje rin chen ma'i'o / /
'jig rten dbang phyug gi phyag rgya chen po ni chos kyi rdo rje ma'i'o / /
rdo rje las kyi phyag rgya chen po ni las kyi rdo rje ma'i'o / /
de bzhin gshegs pa'i khu tshur gnyis kyi de bzhin gshegs pa'i rdo rje gnyis bsnyems pa gnyis kyis gnas pa gang yin pa de ni sgeg mo'i'o / /
rdo rje rtse gsum pas mtshan pa'i lag pa gnyis 'degs shing gar gyi tshul gyis gnas pa ni gar ma'i'o / /
lag pa gnyis kyis rdo rje'i lcags kyu blangs te des de bzhin gshegs pa thams cad 'gugs par byed pa ni rdo rje lcags kyu'i'o / /
lag pa gnyis kyis rdo rje zhags pa blangs te de bzhin gshegs pa thams cad gzhug par byed pa ni rdo rje zhags pa ma'i'o / /
lag pa gnyis kyis rdo rje lu gu rgyud blangs nas de bzhin gshegs pa thams cad 'ching bar byed pa'o / /
lag pa g.yon pa stan la bsten pa'i tshul la gnas pas g.yas pa'i de bzhin gshegs pa'i khu tshur gyis rdo rje dril bu dkrol bar byed pa ni rdo rje dril bu'i phyag rgya chen po'o / /
dam tshig gi phyag rgya pad+ma chen po zhes bya ba la 'phags pa spyan ras gzigs kyi dbang phyug gi dkyil 'khor chen po la pad+ma chen po zhes bya ba'i dam tshig gi phyag rgya gang yin pa de bcings pa tsam gyis bcom ldan 'das 'od dpag med kyi dam tshig gi phyag rgya yin no zhes bya ba'i don to / /
de yang 'di yin te rdo rje thal mo kha 'bus pa'i dbus ma mnyam pa'i mthe bong dang mthe'u chung kha phye bas 'dab ma bzhi pa zhes bya ba'o / /
rdo rje phyag rgya zhes bya ba ni rdo rje bsdams pa las byung ba'i dang po'i rdo rje'i phyag rgya gang yin pa de nyid bcom ldan 'das don yod grub pa'i dam tshig gi phyag rgyar shes par bya'o / /
de bzhin gshegs pa thams cad kyi sku mchog ni rdo rje sems dpa'i dbang bskur ba'i phyag rgyar gang bshad pa de nyid rnam par snang mdzad kyi dam tshig gi phyag rgya yin no / /
rdo rje las kyi phyag rgya bshad pa'o zhes bya ba la dum bu dang po las bcom ldan 'das nam mkha' mdzod kyi phyag rgyar gang bshad pa de nyid rdo rje las mar shes par bya'o / /
de yang rdo rje bsdams pa las byung ba'i rdo rje rin chen gyi dam tshig gi phyag rgya bcings la srin lag dang mthe'u chung gnyis mnyam pa'i rgyal mtshan 'phyar ba'i mdzub mos bya ba'o / /
rdo rje thal mo 'og tu'o / /
zhes bya ba la sogs pa la rdo rje thal mo 'og tu kha bltas par bcings la mdzub mo dang mthe bong dag gis rdo rje rin po cher byas la snying ga'i phyogs su bzhag ste /
mdzod spu'i phyogs su mdzub mo dang mthe bo'i rtse mo gzung bar bya ste 'di ni bcom ldan 'das rin chen 'byung ldan dang bcom ldan 'das ma rdo rje rin chen ma'i rdo rje rin po che zhes bya ba'i dam tshig gi phyag rgya yin no / /
de nyid gyen du kha blta ba'i mdzub mo gnyis bkug pas rdo rje pad+ma'o zhes bya ba la 'das ma thag tu bshad pa'i rdo rje rin po che'i phyag rgya nyid gyen du kha blta bar byas pa'i mdzub mo gnyis pad+ma'i rnam pa can du bya ste 'di ni rdo rje pad+ma zhes bya ba'i rdo rje chos ma'i'o / /
sems ma rdo rje ma ni phyi rol du dbus ma bcings pa'o zhes bya ba la rdo rje bsdams pa'i dbus ma bsgreng ba'i lu gu mnyam pa zhes bya ba'i don te 'di ni rdo rje sems ma'i dam tshig gi phyag rgya'o / /
mnyam pa'i thal mo bskor bas snying gar rnam par 'phrul pa bstan par bya ste /
'di ni sgeg mo'i phyag rgya'o / /
mnyam pa'i thal mo dgod cing yongs su bskor bas spyi bor gzung bar bya ste 'di ni bzhad ma'i'o / /
mnyam pa'i thal mo g.yon pa'i mdzub mo dbyug pa'i tshul du bkug la g.yas pa'i mdzub mo bkug pas pi wang brdung ba'i tshul du byas te 'di ni glu chen ma'i'o / /
de bzhin gshegs pa'i khu tshur gnyis kyis gar bya zhing spyi bor mnyam pa'i thal mo bcing bar bya ste 'di ni gar ma'i dam tshig gi phyag rgya'o / /
rdo rje bsdams pa'i mdzub mo gnyis kyis lcags kyu ni rdo rje lcags kyu ma'i'o / /
rdo rje bsdams pa'i g.yon pa'i mdzub mo lcags kyus gzung bar byas la rdo rje zhags pa ma'i'o / /
rdo rje bsdams pa bcings nas mdzub mo dang mthe bong mdud pa ni rdo rje lcags sgrog gi'o / /
rdo rje bsdams pa bcings nas mthe bong gnyis nang du bcug ste rang gi mthe'u chung dang srin lag gi nang du gzung bar byas te 'di ni rdo rje dril bu ma'i dam tshig gi phyag rgya'o / /
chos kyi phyag rgya zhes bya ba la rang bzhin gyis dag pa'i shes rab kyi pha rol tu phyin pa'i chos ston par byed pa'i yi ge rnams ni chos kyi phyag rgya ste yi ge a ni rnam par snang mdzad kyi'o / /
yi ge ho ni mi bskyod pa'i'o / /
traM ni rin chen 'byung ldan gyi'o / /
yi ge hrIHni 'od dpag tu med pa'i'o / /
yi ge hUM ni don yod grub pa'o / /
lhag ma rnams kyi ni rang gi snying po kho na'o / /
de nas kyi sgra ni snga ma bzhin no / /
brtson 'grus kyi pha rol tu phyin pa'i mtshan nyid can gyi las ston par byed pa'i phyag rgya ni las kyi phyag rgya ste /
de'i mtshan nyid 'di yin no zhes bya ba ni tshig gi lhag ma'o / /
rdo rje khu tshur mthe bong bzhag pas de bzhin gshegs pa'i khu tshur ro zhes bya ba ni rdo rje bsdams pa nang du bcings la mthe bong gnyis bzhag la mdzub mo gnyis kyi rtse mos rang gi mthe bong mnan par bya ste 'di ni 'dir rdo rje khu tshur yin no / /
'di bcings nas mthe bong gnyis phyir phyung ste /
yang dag par sbyar bar byas la rtse mo'i tshul du gzung bar bya ste /
'di ni rdo rje khu tshur mthe bong bzhag pas de bzhin gshegs pa'i khu tshur ro zhes bya'o / /
de gnyis su byas pas de bzhin gshegs pa'i khu tshur gnyis su 'gyur ro / /
g.yon pa de bzhin gshegs pa'i khu tshur gyis mdzub mo snying ga'i phyogs su bsgreng pa g.yas pa'i de bzhin gshegs pa'i khu tshur gyis byang chub mchog gi tshul du gzung bar bya ste /
de ltar na de bzhin gshegs pa'i khu tshur bcing ba ni de bzhin gshegs pa thams cad kyi khu tshur te /
de bzhin gshegs pa'i khu tshur gnyis zhes bya ba la sogs pa bshad pa yin no / /
de ni bcom ldan 'das rnam par snang mdzad kyi las kyi phyag rgya'o / /
g.yon chos gos dang bcas pa zhes bya ba la g.yon pa'i de bzhin gshegs pa'i khu tshur chos gos kyi mtha' ma 'dzin pa'i tshul gyis rang gi snying gar bstod pa'i tshul gyis gzung bar bya'o / /
g.yas pa'i de bzhin gshegs pa'i khu tshur gyi sor mo thams cad rab tu brkyang bas sa la reg pa'i tshul gyis gzung bar bya ste 'di ni rab tu rgyal bar byed pa zhes bya ba bcom ldan 'das mi bskyod pa'i las kyi phyag rgya'o / /
des bdud thams cad kyi stobs 'joms pa'o zhes bya ba la ji skad du / /
mtshan phyed kyi dus su bdud thams cad kyi stobs bltas te des na bdud thams cad rab tu 'joms par byed pas bdud gzhom par bya'o zhes bya ba gsungs te de yis de bya ba yin no / /
'das ma thag tu bshad pa'i mi bskyod pa'i las kyi de nyid bcings pa yongs su bskor te kha gyen du blta bar byas na 'don par byed cing gzengs stod par byed ces bya ba rin chen 'byung ldan gyi las kyi phyag rgya ste /
de nyid lha la sogs pa'i sems can rnams slong bar byed pas na ltung ba 'don pa dang /
rigs thams cad kyi dkyil 'khor rnams su slob dpon dang slob ma rnams la bla na med pa yang dag par rdzogs pa'i byang chub tu lung ston par byed pa yin no / /
'dis ni 'di ltar bshad par 'gyur te /
mi bskyod pa'i phyag rgya nyid bcings nas lag pa g.yas pa kha gyen du blta bar byas te mchog sbyin gyi tshul du gzung bar bya ste /
'di ni gzengs bstod pa zhes bya ba ni rin chen 'byung ldan gyi las kyi phyag rgya yin no / /
mi bskyod pa'i las kyi phyag rgya de nyid bcings nas pad+ma'i 'dab ma kha phye ba'i tshul du g.yas pa'i mthe bong dang mdzub mo dag gis g.yon pa'i de bzhin gshegs pa'i khu tshur gyi rang bzhin gyi chos gos kyi mtha' ma 'dzin pa'i tshul kha 'byed par byed pa'o / /
de nyid shes rab kyi pha rol tu phyin par byed pa'i chos ston par byed pas na chos 'byung zhes bya ba'o / /
las gang dang ldan pa yin zhe na /
chos thams cad rnam par sbyong bar byed pa'o zhes bya ba la chos kyang yin la thams cad kyang de nyid yin pas na chos thams cad do / /
de bzhin gshegs pa 'od dpag tu med pa la dmigs pa'i sems dang sems las byung ba rnams so / /
de dag rnam par spyod bar byed pa ni de rtogs shing skyed par byed pa'o / /
'dis 'di ltar bshad par 'gyur te /
mi bskyod pa'i las kyi phyag rgya de nyid bcings nas lag pa g.yas pa'i mdzub mo dang mthe bong dag gis g.yon pa'i khu tshur pad+ma kha phye ba'i tshul du mthe'u chung nas brtsams te sor mo thams cad kha phye bar byas te 'di ni 'od dpag tu med pa'i las kyi phyag rgya chos 'byung ba zhes bya ba yin no / /
mi bskyod pa'i las kyi phyag rgya de nyid bcings nas lag pa g.yas pas ba dan gsum byas la mi 'jigs pa sbyin pa'i tshul gyis gzung bar bya ste 'di ni slong bar byed pa zhes bya ba don yod grub pa'i phyag rgya yin te sgrub pa po la gdon mi za bar dngos grub stsol ba yin no / /
rnam par snang mdzad la sogs pa'i las kyi phyag rgya 'di rnams lag pa g.yas pas rang gi lus rdzogs par byed pa na g.yas pas las byed pa yin no / /
gdon mi za ba ni 'bras bu med pa ma yin pa'o / /
bcings pa tsam gyis grub pa'o / /
zhes bya ba ni phyir mi ldog pa'i sa bon skyed par byed pa'i phyir ro / /
lhag ma ni ji lta ba bzhin du bzung bas so zhes bya ba la sogs pa sems ma rdo rje ma la sogs pa nas rdo rje dril bu'i mthar thug pa'i bar du ji lta ba bzhin du rang gi phyag mtshan gzung ba bshad pa de bzhin du de bzhin gshegs pa'i khu tshur gnyis kyis las kyi phyag rgya bcing bar bya'o / /
'di ltar 'chad par 'gyur te /
de bzhin gshegs pa'i khu tshur gnyis kyis sems dpa'i las kyi phyag rgya bcing ba ni sems ma rdo rje ma'i'o / /
nam mkha'i snying po'i las kyi phyag rgya bcing pa ni chos kyi rdo rje ma'i'o / /
sna tshogs rdo rje las kyi phyag rgya ni las kyi rdo rje ma'i las kyi phyag rgya yin no / /
de bzhin gshegs pa'i khu tshur gnyis bskor bas snying gar rnam par 'phrul pa bstan par bya ste sgeg mo'i phyag rgya'o / /
de bzhin gshegs pa'i khu tshur gnyis dgod pa'i tshul gyi khar yongs su bskor nas spyi bor gzung bar bya ste /
'di ni bzhad ma'i'o / /
g.yon pa'i de bzhin gshegs pa'i khu tshur gyi mdzub mo rab tu brkyang nas bkug ste dbyug pa'i tshul du gzung bar byas la g.yas pa'i de bzhin gshegs pa'i khu tshur gyis mdzub mos pi wang brdung ba'i tshul du byas te 'di ni glu chen mo'i'o / /
de bzhin gshegs pa'i khu tshur gnyis kyis gar byas la spyi bor mnyam pa'i thal mo bcing ba bya ste 'di ni gar ma'i'o / /
de bzhin gshegs pa'i khu tshur gnyis bcings la mdzub mo gnyis kyis lcags kyu gnyis bya ste 'di ni rdo rje lcags kyu ma'i'o / /
de bzhin gshegs pa'i khu tshur gnyis bcings te g.yas pa'i mdzub mo'i lcags kyu g.yon pa'i mdzub mo bsgreng bas gzung bar bya ste 'di ni rdo rje zhags pa ma'i'o / /
de bzhin gshegs pa'i khu tshur gnyis bcings nas mdzub mo dang mthe bong dag gis mdud pa bcing par bya ste 'di ni rdo rje lcags sgrog ma'i'o / /
de bzhin gshegs pa'i khu tshur gnyis bcings nas phan tshun du yang dag par sbyar ba gzung bar bya ste 'di ni rdo rje dril bu'i las kyi phyag rgya'o / /
de nas las kyi phyag rgya zhes bya ba la /
de nas kyi sgra ni snga ma bzhin no / /
nad 'jig pa la sogs pa'i las rdzogs par byed pa'i phyag rgya ni las kyi phyag rgya'o / /
de rnams kyi mtshan nyid bshad par bya ba'i phyir de bzhin gshegs pa thams cad kyi khu tshur gyis nad gzir ba la sogs pa gsungs te /
de bzhin gshegs pa'i khu tshur bcings la g.yon pa'i rdo rje sor mo bsgreng ba g.yas pas gzung bar bya ste zhes bya ba ni de bzhin gshegs pa thams cad kyi khu tshur ro / /
'dis nad gzir bar bya ste de ltar na nad thams cad 'jig par 'gyur ro / /
de nyid bcings nas de'i rang gi mig yongs su sbyang bar bya ste de ltar na mya ngan 'jig par 'gyur ro / /
de nyid snying gar gzhag par bya ste de ltar na yid mi bde ba thams cad 'jig par 'gyur te de nyid kyis byab par bya ste de ltar na nad thams cad 'jig par 'gyur ro / /
de nyid kyi khu tshur gyis blangs te dug 'phrog par bya ste de ltar na dug thams cad 'jig pa'o / /
de nyid bcings nas bza' ba la mngon par bsngags nas bza' bar bya ste /
de ltar na sbyar ba'i dug 'jig pa'o / /
de nyid bcings nas khro zhing byur la mngon par phyogs gtor bar bya ste de ltar na byur 'jig par byed pa'o / /
de nyid kyis phur bu blangs nas ston par bya ste /
de ltar byad 'jig par byed pa'o / /
de nyid kyis rting pa la rdeg pa'i tshul bya ste de ltar ro langs thams cad 'jig par byed pa'o / /
yi ge oM bris nas phyi bar bya'o zhes bya ba la de nyid oM bris nas phyi bar bya ste /
de ltar na sngags thams cad 'jig pa'o / /
sor mo rnams kyis gzung bar bya ste de ltar na sman thams cad 'jig pa'o / /
yi ge hUM dang bcas pas brdeg par bya'o zhes bya ba de nyid bcings nas /
oM b+hu khaM zhes bya ba'i yi ge hUM dang bcas pa'i snying po bzla zhing bgegs la brdeg par bya ste de ltar na bgegs thams cad 'jig pa'o / /
log 'dren la brdeg par bya'o zhes bya ba la de nyid khro ba dang bcas pas log 'dren la brdeg par bya ste de ltar na log 'dren thams cad 'jig par byed pa yin no / /
mtshon cha bris nas phyi bar bya'o zhes bya ba la de nyid kyis ral gri bris nas phyi bar bya ste /
de ltar na sdig pa thams cad 'jig pa'o / /
kun du sbyin sreg bya'o zhes bya ba la de nyid kyis sbyin sreg gi tshul byas te /
de ltar na rmi lam ngan pa thams cad 'jig pa'o / /
dUr ba'i sbyin sreg bya'o zhes bya ba la de nyid kyi sbyin sreg gi cho gas dUr ba'i sbyin sreg bya ste /
de ltar na dus ma yin pa'i 'chi ba'i 'jigs pa med do / /
spyi bor bzhag nas blta bar byab par bya'o zhes bya ba la de bcings nas nad med pa'i spyi bor bzhag la byab par bya ste de ltar na rims thams cad 'jig par 'gyur ro / /
skra nas bzung zhing bskyod par bya'o zhes bya ba la de nyid kyis nad pa'i skra la bzung zhing bskyod par bya ste /
de ltar na gdon 'jig par 'gyur ro / /
steng du kha T+wAM ga gzung ba'o zhes bya ba la de nyid bcings nas steng du kha T+wAM ga 'dzin pa'i tshul du gzung bar bya ste de ltar na mkha' 'gro ma thams cad 'jig par 'gyur ro / /
rang gi khyim du bskor bar bya'o zhes bya ba la de nyid bcings nas rang gi khyim du bskor bar bya ste de ltar na thams cad 'jig par 'gyur ro / /
rang gi khyim du gzhag par bya'o zhes bya ba la de nyid bcings nas rang gi khyim du rdo rje'i rigs dgod pa'i tshul gyis gzhag par bya ste de ltar na nye bar 'tshe ba thams cad 'jig par 'gyur ro / /
'jug pa zhes bya ba ni de nyid bcings nas khyim du zhugs na ltas ngan pa thams cad 'jig par 'gyur ro / /
snying ga la gdon par bya'o zhes bya ba la de nyid la bcing nas snying ga'i phyogs nas gdon par bya ste /
de ltar na gdon thams cad 'jig par 'gyur ro / /
lus la bskor bar bya'o zhes bya ba la de nyid bcings nas lus la bskor bar bya ste de ltar na lus kyi sdug bsngal thams cad 'jig par 'gyur ro / /
ngag 'byen pa'o zhes bya ba la de nyid kyis sngags 'byin pa'i tshul bya ste de ltar na ngag gi sdug bsngal thams cad 'jig par 'gyur ro / /
snying gar btsir bar bya'o zhes bya ba la de nyid bcings nas snying ga'i phyogs su btsir bar bya ste de ltar na sems kyi sdug bsngal thams cad 'jig par 'gyur ro / /
de ltar bcom ldan 'das rnam par snang mdzad kyi phyag rgyas las sgrub pa bstan nas da ni de nyid dam tshig gi phyag rgyas las sgrub pa bshad par bya ba'i phyir de bzhin gshegs pa'i phyag rgya chen po'o zhes bya ba gsungs te /
'dir bcom ldan 'das rnam par snang mdzad ni de bzhin gshegs pa ste /
de'i phyag rgya chen po ni de bzhin gshegs pa thams cad kyi sku mchog ces bya ba ji lta ba bzhin du bshad pa'i mtshan nyid can bcom ldan 'das kyi dam tshig gi phyag rgya'o / /
de bcings nas rang gi snying gar brtan par bya ste de ltar na tshe ring por 'phel bar 'gyur ro / /
dbang po la gzhag par bya'o zhes bya ba la de nyid bcings nas dbang po thams cad la gzhag par bya ste de ltar na tshod chen po 'phel bar 'gyur ro / /
kha la zhes bya ba ni de nyid bcings nas rang gi snying gar gzung bar bya ste de ltar na gzugs chen po 'phel bar 'gyur ro / /
de nyid la bskor bar bya'o zhes bya ba la de bcings nas rang gi snying gar bskor bar bya ste de ltar na kha dog chen po 'phel bar 'gyur ro / /
dpral bar gzhag par bya'o zhes bya ba la de nyid bcings nas dpral bar gzung bar bya ste de ltar na gzi brjid chen po 'phel bar 'gyur ro / /
snying gar zhes bya ba la de nyid bcings nas snying gar gzung bar bya ste de ltar na gzi brjid mngon par 'phel bar 'gyur ro / /
dpung pa gnyis la zhes bya ba ni de nyid dpung pa gnyis la gzung bar bya ste de ltar na stobs 'phel bar 'gyur ro / /
brla gnyis la zhes bya ba ni de nyid brla gnyis su gzung bar bya ste de ltar na spro ba 'phel bar 'gyur ro / /
phreng ba 'ching ba zhes bya ba ni de nyid kyis phreng ba 'ching ba'i tshul bya ste de ltar na brtson 'grus 'phel bar 'gyur ro / /
dbang po rnams la zhes bya ba ni de nyid mig dang rna ba dang sna dang lce dang lus kyi dbang po rnams la gzung bar bya ste de ltar na dpal chen po 'phel bar 'gyur ro / /
spyi bo la zhes bya ba ni de nyid spyi bor gzung bar bya ste /
de ltar na dpal dang skal ba bzang po 'phel bar 'gyur ro / /
kha la zhes bya ba ni de nyid khar gzung bar bya ste de ltar na bsod nams 'phel bar 'gyur ro / /
kha las bton nas zhes bya ba la de nyid kha'i phyogs las gyen du drang bar bya ste de ltar na ming 'phel bar 'gyur ro / /
thams cad du bskor bar bya'o zhes bya ba ni de nyid phyogs bcur bskor bar bya ste de ltar na snyan pa'i sgra 'phel bar 'gyur ro / /
phyogs su bskor bar bya'o zhes bya ba la de nyid grags pa 'phel ba'i bsam pas phyogs bcur bskor ba bya ste de ltar na grags pa 'phel bar 'gyur ro / /
rang dang gzhan dag de bzhin gshegs pa rjes su dran pa'o zhes bya ba la de nyid bcings nas sangs rgyas kyi gzugs su bdag nyid dam mdun du bsgom par bya ste de ltar na dran pa 'phel bar 'gyur ro / /
snying ga las gdon pa'o zhes bya ba la de nyid bcings nas snying ga las steng du drang bar bya'o / /
de ltar na blo gros 'phel bar 'gyur ro / /
snying gar bzhag nas dga' ba bskyed par bya'o zhes bya ba la de nyid snying ga'i phyogs su bzung zhing dga' ba mngon du bya ba ste /
de ltar na brtan pa 'phel bar 'gyur ro / /
sangs rgyas nyid bskyed par bya'o zhes bya ba la de nyid bcings nas bdag nyid sangs rgyas kyi gzugs su bsgom par bya ste de ltar na de bzhin gshegs pa 'phel bar 'gyur ro / /
sangs rgyas thams cad bdag nyid bsgom pa'o zhes bya ba la de nyid bcings nas chos kyi 'khor lo las bstan pa'i ting nge 'dzin la snyoms par zhugs pa'i sangs rgyas kyi ngo bor bdag nyid bsgom par bya ste de ltar na ting nge 'dzin 'phel bar 'gyur ro / /
phung po lnga la gzhag par bya'o zhes bya ba la de nyid bcings nas gzugs dang tshor ba dang 'du shes dang 'du byed dang rnam par shes pa'i phung po rnams la rnam par snang mdzad la sogs pa rnams de bzhin gshegs pa'i sgom pas gzung bar bya ste de ltar na cho ga 'phel bar 'gyur ro / /
rdza mkhan gyi 'khor lo ltar bskor bar bya'o zhes bya ba la de nyid rdza mkhan gyi 'khor lo'i tshul gyis bskor bar bya ste de ltar na 'du byed 'phel bar 'gyur ro / /
lus dran pa'o zhes bya ba la de nyid bcings nas bdag nyid rnam par snang mdzad kyi skur bsgom par bya ste de ltar na lus 'phel bar 'gyur ro / /
lce la gzhag par bya ste zhes bya ba ni de nyid lcer gzhag par bya ste de ltar na ngag 'phel bar 'gyur ro / /
yid kyis mngon par 'dud par bya'o zhes bya ba la de nyid bcings nas sems kyis de bzhin gshegs pa thams cad la phyag bya ste /
de ltar na yid 'phel bar 'gyur ro / /
gtong ba rjes su dran pa'o zhes bya ba la de bzhin gshegs pa'i sku mchog de nyid bcings nas gtong ba rjes su dran pa bsgom par bya ste /
de ltar na sbyin pa'i pha rol tu phyin pa 'grub par 'gyur ro / /
tshul khrims zhes bya ba ni de nyid bcings nas tshul khrims rjes su dran par bsgom par bya ste de ltar na tshul khrims kyi pha rol tu phyin pa 'grub par 'gyur ro / /
byams pa zhes bya ba la de nyid bcings nas byams pa bsgom par bya ste de ltar na bzod pa'i pha rol tu phyin pa 'grub par 'gyur ro / /
brtson 'grus zhes bya ba ni de nyid bcings nas brtson 'grus brtsam par bya ste de ltar na brtson 'grus kyi pha rol tu phyin pa 'grub par 'gyur ro / /
ting nge 'dzin zhes bya ba ni de nyid bcings nas ye shes kyi pha rol tu phyin pa bsgom par bya ste de ltar na ye shes kyi pha rol tu phyin pa 'grub par 'gyur ro / /
stobs zhes bya ba la de nyid bcings nas stobs kyi pha rol tu phyin pa bsgom par bya ste /
de ltar na stobs kyi pha rol tu phyin pa 'grub par 'gyur ro / /
thabs zhes bya ba ni de nyid bcings nas thabs kyi pha rol tu phyin pa bsgom par bya ste /
de ltar na thabs kyi pha rol tu phyin pa 'grub par 'gyur ro / /
rdo rje zhes bya ba ni de nyid bcings nas mdun du rdo rje bsgom par bya ste de ltar na rdo rje 'grub par 'gyur ro / /
nges par brjod par bya ba ni de nyid bcings nas rdo rje dbyings kyi dbang phyug ma la sogs pa'i gzungs nges par mngon du brjod pa'i sgom pas bsgoms na de nges par brjod pa 'grub par 'gyur ro / /
gzungs zhes bya ba ni de nyid nges par bcings nas /
dran pa dang shes rab yang dag par ldan pa'i de bzhin gshegs pa'i thugs bsgoms pas gzungs 'grub par 'gyur ro / /
sa zhes bya ba ni de nyid bcings nas sangs rgyas kyis bsgoms na de nyid 'grub bo / /
spyod pa zhes bya ba ni de nyid bcings nas pha rol tu phyin pa bcu'i spyod pa bsgoms pas pha rol tu phyin pa bcu'i spyod pa 'grub pa'o / /
so so yang dag par rig pa bzhi grub pa thob pa'o / /
ma 'dres pa zhes bya ba ni de nyid bcings nas sangs rgyas kyi chos ma 'dres pa bco brgyad bsgoms pas de kho na nyid 'grub par 'gyur ro / /
chos zhes bya ba ni de nyid bcings nas shes rab kyi pha rol tu phyin pa'i chos bsgoms pas byang chub sems dpa' rdo rje chos 'grub par 'gyur ro / /
las zhes bya ba de nyid bcings nas byang chub sems dpa' rdo rje las bsgoms pas de 'grub pa'o / /
sna tshogs lus zhes bya ba ni de nyid bcings nas gzugs thams cad ston pa'i ting nge 'dzin bsgoms na de 'grub pa yin no / /
sems can gyi don zhes bya ba la de nyid bcings nas sems can gyi don bsgoms pas de 'grub pa yin no / /
sangs rgyas kyi don zhes bya ba la de nyid bcings nas sangs rgyas kyi don bsgoms pas de 'grub pa yin no / /
lus zhes bya ba la de nyid bcings nas rnam par snang mdzad kyi sku bsgoms nas lus 'grub pa'o / /
ngag ces bya ba de nyid bcings nas snga ma bzhin du bsgom par bya ste de ltar na ngag 'grub pa'o / /
yid ces bya ba ni de nyid bcings nas rdo rje dam pa de nyid du bsgom par bya ste de ltar na yid 'grub pa'o / /
rdo rje chen po zhes bya ba ni de nyid bcings nas bdag nyid de bzhin gshegs pa'i rdo rjer bsgom par bya ste de ltar na rdo rje chen po grub par 'gyur ro / /
slar yang de nyid bcings nas /
oM bo d+hi tsit+ta badzra zhes bya ba la sogs pa'i shes rab kyi pha rol tu phyin pa'i sgo nyi shu rtsa lnga snga ma bzhin bsgom par bya'o / /
de bzhin gshegs pa'i rigs 'dir chos kyi ngag gi bzla bar bya ba yin no zhes rab tu bstan par bya ba'i phyir de nas zhes bya ba la sogs pa gsungs te /
de la bzlas pa ni de bzhin gshegs pa rjes su dran pas so zhes bya ba la oM sarba ta thA ga ta zhes bya ba la de nyid bcings la rdo rje sems dpa'i bzlas pas de bzhin gshegs par bdag nyid dam mdun du bsgom par bya zhing bzlas par bya'o / /
sgrub pa de bzhin no zhes bya ba la de bzhin gshegs pa zlos pa pos bum pa bzang po la sogs pa'i sgrub pa ni de bzhin gshegs pa'i rang bzhin du bsgom par bya ba yin no / /
las la nye bar sbyor ba ni de bzhin gshegs pa thams cad rjes su dran pas so zhes bya ba ni las brgya sgrub pa de bzhin gshegs pa'i bdag nyid du rnam par bsam par bya ba yin no / /
de bzhin gshegs pa thams cad kyi phyag rgya bcings la zhes bya ba ni 'das ma thag tu bshad pa'i phyag rgya bcings pa gang yin pa de ni de bzhin gshegs pa thams cad kyi yin gyi gzhan gyis ni ma yin no / /
dpal mchog dang po'i rgya cher bshad pa shes rab kyi pha rol tu phyin pa 'byung ba zhes bya ba las de bzhin gshegs pa'i rigs kyi phyag rgya'i rtog pa'i bshad pa rdzogs so // //
de ltar de bzhin gshegs pa'i phyag rgya'i rtog pa bstan nas da ni rdo rje rigs kyi phyag rgya'i rtog pa bstan par bya ba'i phyir de nas zhes bya ba la sogs pa gsungs te de nas kyi sgra ni skabs su bab pa la'o / /
rdo rje nyi ma me ltar 'bar ba'i phyag rgya bcings pa zhes bya ba ni phyag rgya bcing ba'i mtshan nyid yin no / /
de la phyag rgya chen po ni bdag nyid thams cad rdo rje las so zhes bya ba la sngar bshad pa'i tshul gyis dam tshig sems dpa' byin gyis brlab pa'i cho ga rjes su spyad la /
sku gsung thugs rdo rje nyi ma me ltar 'bar ba la sogs pa rang nyid du 'gyur ro zhes bya ba 'di dag nyid thams cad kyi rdo rje'o / /
bdag nyid thams cad kyi rdo rje de las phyag rgya chen po bcings nas bya'o / /
phyag rgya chen po rnams mtshan nyid de yang bri ba'i phyogs bstan pa yin te de nyid las shes par bya'o / /
dam tshig gzung ba'i phyag rgya ni dam tshig gi phyag rgya'o / /
de rnams kyi rgyud ni 'di yin te rdo rje bsdams pa zhes bya ba la sogs pa la /
rdo rje bsdams pa nang du bcings nas gyen du kha blta bar byas te mthe'u chung dang srin lag dang gung mo dang mdzub mo'i sor mo brgyad cung zad zur du kha lta bar bzhag pa rnams kyis 'bar ba'i dkyil 'khor bya ste gung mo dang srin lag dag gi nang du mthe bong gnyis yang dag par bzhag ste rtse mo steng du kha blta bar byas nas gzung bar bya ste 'di ni bcom ldan 'das rdo rje nyi ma me ltar 'bar ba'i dam tshig gi phyag rgya yin no / /
de nyid kyi 'bras bu bstan par bya ba'i phyir khams gsum pa thams cad ces bya ba la sogs pa gsungs so / /
de nyid kyis zhes bya ba la sogs pa la rdo rje nyi ma me ltar 'bar ba'i dam tshig gi phyag rgya de nyid kyis g.yon pa'i mdzub mo bsgreng bas sdigs mdzub byed cing g.yas pa'i mdzub mo bkug la lcags kyu'i rnam pa can gyi dkyil 'khor ram rang gi lus la gzhan du spyan 'dren pa'i sngags kyis bcom ldan 'das 'khor dang bcas pa dgug par bya ste de ltar na thams cad bkug par 'gyur ro / /
rdo rje hUM mdzad kyi phyag rgya zhes bya ba la sogs pa la /
rdo rje khu tshur gnyis bcings nas g.yon pa'i khu tshur gyis nor bu 'ching ba'i steng du g.yas pa'i khu tshur gyi nor bu bcings pa bzhag ste mthe'u chung gnyis kyi lcags kyu phan tshun du bcing bar byas la mdzub mo gnyis bsgreng bas sdigs mdzub byed cing snying ga'i phyogs su so sor gzung bar bya ste 'di ni rdo rje hUM mdzad ces bya ba bcom ldan 'das kyi las thams cad kyi phyag rgya yin no / /
'dis dkyil 'khor du zhugs nas yi ge hUM brjod cing bcom ldan 'das la sdigs mdzub byas na las thams cad dang dngos grub thams cad nyams su myong ba yin no / /
yang bsgrub bya'i dngos po gzhan la sdigs mdzub bya ste de ltar na yang ji ltar 'dod pa'i dngos grub sgrub par 'gyur ro / /
rdo rje thal mo zhes bya ba la sogs pa la rdo rje thal mo bcings nas mdzub mo gnyis kyi rtse mo yang dag par sbyar bar byas la de nyid thur du kha bstan pa dpral ba'i phyogs su gzung bar bya ste /
sor mo lhag ma rnams kyis me tog gtor ba'i tshul bya ste 'di ni yi ge ho'i rang bzhin gyis nye ba'i snying po'i phyag rgya rdo rje khro gnyer zhes bya ba'i ming can no / /
thams cad sreg par byed pa'o zhes bya ba la sogs pa ni go sla'o / /
rdo rje thal mo legs par bskor bas g.yon pa'i mdzub mo'i lcags kyu'o zhes pa la rang gi snying ga'i phyogs su rdo rje thal mo bcings nas g.yon du bskor bar byas nas g.yon pa'i mdzub mo lcags kyu'i rnam pa can gang yin pa de ni rdo rje mtshon cha 'dzin pa'i dam tshig gi phyag rgya ste /
dgug pa dang gzhug pa sgrub pa thams cad la don yod pa'o / /
rdo rje pad+ma dbus ma mnyam pa'i kha 'bus kyi mdzod do zhes bya ba la rdo rje thal mo 'og tu rab tu brkyang ba'i mthe bong dang mdzub mo'i rtse mo mnyam par sbyar ba snying ga la bstod nas dbang bskur ba'i gnas su rtse mo rab tu bzhag pa ni rdo rje rin chen no / /
de'i steng du lta ba'i mdzub mo gnyis spyi bor bzhag pa rdo rje pad+ma zhes bya ba ste de bzhin gshegs pa'i rdo rje'i rtog pa las rdo rje pad+ma'i mtshan nyid bshad pa yin no / /
de bcings nas sor mo dbus ma gnyis kyi rtse mo'i tshigs gsum pa bcag pa ral gri'i tshul du gzung bar bya ba 'di ni mdzod 'dzin ma'i dam tshig gi phyag rgya ste thams cad gcod par byed pa'o / /
rdo rje bsdams pa zhes bya ba la sogs pa la rdo rje bsdams pa bcings nas g.yas pa'i mdzub mo bsgrengs pa g.yon pa'i mthe bong dang mdzub mo dag phan tshun kha yang dag par sbyar bas gzung bar bya ste 'di ni zhags pa 'dzin ma'i'o / /
thams cad dgug pa dang /
gzhug pa dang /
mchog tu grub pa'o zhes bya bas ni de'i las bshad pa'o / /
rdo rje hUM mdzad las byung ba'o zhes bya ba la sogs pa la ji lta ba bzhin du bshad pa'i rdo rje hUM mdzad bcings nas de nyid kyi g.yas pa'i mdzub mo'i lcags kyus g.yon pa'i mdzub mo bslangs nas dgug par bya ste 'di ni mda' 'dzin pa'i gzhu rgyud 'gugs pa'i dam tshig gi phyag rgya'o / /
thams cad rjes su chags par byed pa dang /
'bigs par byed pa zhes bya ba ni de'i las bstan to / /
rdo rje hUM mdzad kyi mchog go zhes bya ba ni rdo rje bsdams pa bcings nas mdzub mo bsgreng ba phan tshun du yang dag par sbyar zhing gzung bar bya'o zhes bya ba'i tha tshig go / /
rdo rje bsdams pa g.yon pa'i rdo rje khu tshur g.yas pa'i rtse gsum gyis mtshan pas yongs su bzung ste thams cad dral bar byed pa'o zhes bya ba la rdo rje bsdams pa bcings nas lag pa g.yon pa'i rdo rje khu tshur bcings la g.yas pa'i mthe'u chung dang mthe bong dag gis g.yon pa'i mthe'u chung bzung ste sor mo lhag ma rnams kyis rtse gsum pa yin no / /
'di ni rtse gsum chen po 'dzin pa'i dam tshig gi phyag rgya thams cad dral bar byed pa'o / /
rdo rje hUM mdzad kyi g.yas pa'i khu tshur gyi mthe'u chung yang dag par brkyang ba g.yon pa'i steng du bzhag pa ni kha T+wAM ga bsgreng ba'i zhes bya ba la rdo rje hUM mdzad kyi phyag rgya bcings nas g.yas pa'i sdigs mdzub kyi rtse mo rang gi mthe'u'i steng du yang dag par sbyar bar byas la g.yas pa'i mthe'u chung gi lu gu rgyud yang dag par sbyar ba nyid zur du brkyang ste /
lag pa g.yon pa'i steng du bzhag la gzung bar bya ste 'di ni kha T+wAM ga 'dzin pa dam tshig gi phyag rgya ste /
kha T+wAM ga bsgreng ba zhes bya ba'i ming can no / /
mkha' 'gro ma la sogs pa'i gdug pa thams cad kyi phyag rgya phye zhing dral bar byed pa dang /
mkha' 'gro ma la sogs pa thams cad rgyas 'debs pa dang /
mkha' 'gro ma la sogs pa thams cad 'phrog par byed pa zhes bya ba ni go sla'o / /
g.yas pas 'khor lo bzung ba'i tshul gyis bstod cing dor ba'o zhes bya ba la rdo rje hUM mdzad kyi phyag rgya bcings nas g.yas pa'i mdzub mos 'khor lo bzung ba'i tshul dang bstod pa'i tshul byas nas 'khor lo 'phang ba ston par byed pa 'di ni 'khor lo 'dzin ma'i dam tshig gi phyag rgya ste thams cad gcod pa dang gsod par byed pa'o / /
'di'i ming bstan par bya ba'i phyir rdo rje chen po'i khro mo chen po zhes gsungs so / /
g.yas pa'i rdo rje 'bebs pa dang sbyar ba spro zhing g.yo ba'i pad+ma 'dab ma can gyi ba dan gsum mo zhes bya ba la lag pa g.yas pa khu tshur bcings nas mthe'u chung dang srin lag gi nang du mthe bong gzung bar bya ste /
'di ni g.yas pa'i rdo rje 'bebs pa'i phyag rgya'o / /
lag pa g.yon pa ba dan gsum pa byas la ba dan gsum pa'i mtshan nyid can gyi phyag rgya glog ltar spro zhing g.yon pa'i ba dan gyi ba dan gsum gyi phyag rgya de nyid g.yas pa'i rdo rje 'bebs pa'i phyag rgya de yang dag par sbyar zhing gzung bar bya ste 'di ni sna tshogs ba dan 'dzin ma'i'o / /
slar yang sna tshogs pa dang 'dzin ma'i dam tshig gi phyag rgya gnyis bshad par bya ba'i phyir /
rdo rje bsdams pa'i mthe bong dang mdzub mo gnyis kyi rdo rje las byung ba'i srin lag mnyam par sbyar zhing mthe'u chung kha phye ba zhes bya ba la rdo rje bsdams pa bcings nas mthe'u chung dang mdzub mo dang srin lag gi sor mo rnams kyis rtse mo gsum byas la mthe'u chung gnyis rab tu brkyang nas rtse mo gnyis byas te 'di dang sngar bshad pa'i dpal rdo rje ba dan zhes bya ba dpal thams cad byed pa dang rnam par rgyal bar byed la dgug pa thams cad rab tu 'joms par byed pa dang thams cad 'bebs par byed par shes par bya'o / /
'dir gang dang gang du dam tshig gi phyag rgya gnyis bshad pa de dang der dang por rtsa ba'i phyag rgya dang gnyis pa nye ba'i snying po'i phyag rgyar shes par bya'o / /
sgeg mo la sogs pa nas rdo rje dril bu ma'i mthar thug pa'i bar gyi ni dpal rdo rje sems dpa'i dkyil 'khor chen po las gsungs pa kho na'i dam tshig gi phyag rgya rnams su gzung bar bya'o / /
da ni dpal rdo rje 'jig rten gsum las mchog tu rnam par rgyal ba las gsungs pa'i rdo rje gtsug tor la sogs pa'i dam tshig gi phyag rgya rnams bshad par bya ste /
rdo rje khu tshur gnyis bcings nas gyen du kha blta bar byas te mthe'u chung gnyis lu gu rgyud du bcing bar bya ste mdzub mo gnyis kyis yang dag par sbyar bar bya ste /
'di ni thun mong gi slong ba'i phyag rgya'o / /
'di nyid bzlog nas mdzub mo gnyis gtsug tor gyi phyogs su gzung bar bya ste /
'di ni rdo rje gtsug tor gyi thun mong gi dam tshig gi phyag rgya rnams so / /
slong ba'i dam tshig phyag rgya de nyid snying gar gtad de yongs su bzlog la dpral bar mdzub mo'i rtse mo bzhag ste rdo rje mdzod spu rnams kyi'o / /
de nyid kha las 'byin pa ni kha las byung ba rig pa mchog gi'o / /
de nyid snying gar rdo rje lcags kyu ste khro bo ti ki'o / /
de dag gi khar mdzub mo bzhag pa gshin rje mthar byed kyi'o / /
mdzub mo'i tshigs gsum pa bkug pa'i ral gri bya ste khro bo ta ki'o / /
mdzub mo gnyis kyis dpung pa g.yas par lcags kyu gnyis bya ste rdo rje lcags kyu'i'o / /
g.yas pa'i mdzub mo lcags kyu g.yon pa'i mdzub mo'i dbus ma dang sbyar bar bya ste 'di ni khro bo rdo rje zhags pa'i ste /
dpung pa g.yon par ro / /
mdzub mo gnyis kyi rtse mo rang gi snying gar sbyar bar bya ste 'di ni rdo rje kI li kI li'i'o / /
mdzub mo gnyis brla g.yon par gzhag par bya ste 'di ni rdo rje bsnyems pa'i'o / /
snying ga'i phyogs su mdzub mo gnyis kyis lu gu rgyud bcing bar bya ste 'di ni rdo rje bsdams pa'i'o / /
mdzub mo gnyis kyi rtse mo rang gi mthe bo'i steng du yang dag par sbyar ba byas la btsir bar bya ste 'di ni rdo rje khu tshur gyi'o / /
mdzub mo gnyis pad+ma'i 'dab ma'i rnam pa can du bya ste rdo rje sde'i'o / /
g.yas pa'i mdzub mos g.yon pa'i mdzub mo bzung zhing dgug par bya ste 'di ni murda ta ka'i gzhu rgyud 'dren pa'o / /
ba dan gsum pa byas nas des phyag 'tshal bar bya ste 'di ni rdo rje phyag gi'o / /
ltung ba'i tshul du byas te 'di ni rdo rje ltung ba'i'o / /
mdzub mo mtha' phan tshun gyi rtse mo rdo rje bsdams pa ni rkang gdub kyi'o / /
mdzub mo mdud pa ni rdo rje lcags sgrog gi'o / /
mdzub mos rdo rje 'bebs pa ni rdo rje rnon po'i'o / /
g.yon pa khro bo'i khu tshur gyis sdigs mdzub byed cing g.yas pas rdo rje bsor nas mnan par bya ste 'di ni rdo rje shugs kyi'o / /
phyag rgya lnga po 'di ni slong ba'i phyag rgya las byung ba ste /
thig skud dang po'i bar mtshams su gsungs pa'i rdo rje gtsug tor la sogs nas rdo rje shugs kyi mthar thug pa rnams kyi shes par bya'o / /
rdo rje khu tshur gnyis bcings nas mthe'u chung gnyis kyis lu gu rgyud du bcing ba byas la khu tshur gnyis phan tshun du btsir bar bya ste 'di ni sngags rnams kyi'o / /
rdo rje khu tshur gnyis bcings nas gyen du kha blta bar bzhag ste /
mdzub mo gnyis kyi rtse mo yang dag par sbyar bar byas nas snying ga'i phyogs nas gyen du drang bar bya ste 'di ni lha rnams kyi'o / /
rdo rje khu tshur gnyis bcings nas g.yas pa'i khu tshur gyis rang la dar dpyangs 'ching ba'i tshul bya ste 'di ni rdo rje mgon po rnams kyi'o / /
rdo rje khu tshur gnyis bcings nas g.yon pas rang la dar dpyangs 'ching ba'i tshul bya ste 'di ni lha mo rnams kyi dam tshig gi phyag rgya'o / /
'di rnams ni thig skud gnyis pa'i bar mtshams su bris pa rnams kyi'o / /
rdo rje'i khu tshur gnyis bcings nas g.yon pa'i khu tshur gyis bsnyems par bya ste 'di ni gsum pa'i rdo rje rgyal theb rnams dang lha mo rnams kyi'o / /
rdo rje khu tshur gnyis bcings nas de'i lag pa'i sor mo rnams kyis pi wang dang gling bu dang rdza rnga dang ku mu da dang /
cha lang dang /
rnga bo che dang /
rnga zlum dang /
rnga dang ti mi la brdung ba'i tshul rnams bstan par bya ste 'di dag ni thig skud bzhi pa'i bar mtshams su rol mo'i phyag rgya rnams so / /
sgeg mo dang bzhad ma dang glu chen ma dang gar ma rnams kyi rang gi dam tshig gi phyag rgya rnams gzung bar bya'o / /
thig skud kyi bar mtshams lnga pa la rgyal thob rnams kyi phyag rgya ni sngar bshad pa kho na gzung bar bya'o / /
rdo rje khu tshur gnyis bcings nas g.yon pa bsnyems par byas la g.yas pa'i khu tshur gyis mdzub mo bsgreng ba 'od ma'i yal gam dud pa'i tshul gyis gzung bar bya ste rdo rje khu tshur gnyis bcings nas des rdo rje phar 'phang ba dang /
tshur 'dren pa'i tshul bya ste 'di ni rdo rje tshogs rnams kyi'o / /
g.yon pa'i khu tshur gyis bsnyems par byas nas g.yas pa'i khro bo'i khu tshur gyis sdigs mdzub tu bya ste 'di ni khro bo rnams kyi'o / /
rdo rje khu tshur gnyis kyi 'od ma'i yal ga mdud pa'i tshul bya ste 'di ni thig skud drug par rdo rje pho nya rnams kyi'o / /
rdo rje khu tshur gnyis dril bu dkrol bar bya ste /
'di ni rdo rje gnod sbyin rnams kyi'o / /
khu tshur bcings nas mthe'u chung gi sor mo gnyis byas la kha'i mtha' gnyis su gzung bar bya ste 'di ni rdo rje srin po rnams kyi mche ba'i phyag rgya'o / /
rdo rje khu tshur gnyis bcings nas des bka' nod pa'i tshul du bya ste /
'di ni mngag gzhug rnams kyi'o / /
thig skud kyi bar mtshams bdun pa la ni rdo rje gtsug tor la sogs pa'i phyag rgya dang sngags sngar bshad pas gzung bar bya'o / /
rdo rje rnal 'byor gyi mkha' 'gro ma dang pho nya mo dang /
tshogs brgyad kyi bshad par bya ste /
de la rdo rje hUM mdzad kyi phyag rgya bcings nas g.yon pa'i rtse gsum gyis mtshan pa'i rdo rje mkha' 'gro ma'i phyag rgya dang po'o / /
de nyid bcings nas g.yas pa'i mthe'u chung rab tu brkyang ba ni gnyis pa'o / /
de nyid bcings nas g.yon pa'i mdzub mo dbyug pa'i khu tshur ni gsum pa'o / /
de nyid bcings nas steng du dbyug pa dang 'og tu rgyal mtshan lta bu ni rdo rje mkha' 'gro ma'i phyag rgya bzhi pa'o / /
pho nya'i dam tshig gi phyag rgya nyid ni pho nya mo rnams kyi'o / /
khro bo'i khu tshur gnyis rdo rje kha T+wAM ga dang rdo rje rtse gsum pa dang rdo rje mdzod dang rdo rje zhags pa dang rdo rje dbyug pa dang rdo rje mdung thung dang rdo rje mda' dang rdo rje 'khor lo zhes bya ba ni tshogs brgyad kyi dam tshig gi phyag rgya'o / /
rgyud 'di thams cad du gang du khyad par med pa der rang gi snying po nyid chos kyi phyag rgyar shes par bya'o / /
rdo rje sems dpa'i dbang bskur bshad pa'o zhes bya ba la rdo rje sems dpa'i dkyil 'khor du de bzhin gshegs pa thams cad kyi sku mchog sangs rgyas lnga'i cod pan gyi dbang bskur ba'i phyag rgya gzung bar bya'o / /
de ltar na sangs rgyas lnga'i cod pan gyi dbang bskur ba'i phyag rgya bstan nas da ni rdo rje phreng ba'i dbang bskur ba'i phyag rgya bstan par bya ba'i phyir /
rdo rje'i rigs thams cad ces bya ba gsungs te rdo rje'i rigs kyang yin la thams cad kyang yin pas na rdo rje'i rigs thams cad de 'jig rten dang 'jig rten las 'das pa'o / /
rdo rje'i rigs thams cad kyi dbang bskur ba sbyin pa'i phyag rgya 'di zhes bya ba ni tshig gi lhag ma'o / /
ji ltar zhe na /
rdo rje thal mo zhes bya ba la sogs pa la rdo rje thal mo bcings nas mdzub mo gnyis kyis phan tshun mdud pa bcing bar byas la mthe bong dang srin lag gi sor mo dag gis rtse mo gnyis byas te de nas yongs su bskor la gtsug tor gyi phyogs nas brtsams te logs bzhir phreng ba 'ching ba'i tshul byas te hUM a b+hi shiny+tsa zhes bya ba brjod cing dpral ba'i steng du gzung bar bya ste de ltar na rdo rje'i rigs thams cad la 'bar ba'i rdo rje rtse lnga pa'i phreng ba'i dbang bskur bar bya'o / /
'bar ba'i rdo rje rtse lnga pa zhes bya ba la sogs pa ni go sla'o / /
rdo rje'i phyag rgya khro bo ti rIn+ti ri las byung ba'o zhes bya ba la /
bcom ldan 'das rdo rje nyi ma me ltar 'bar ba'i dam tshig gi phyag rgyar gang bshad pa de ni rdo rje khro bo ti rIN+Ti ri zhes bya ba ste de bcings nas mdzub mo gnyis bsgreng bas yi ge hUM brjod cing bcom ldan 'das rdo rje nyi ma me ltar 'bar ba dam tshig gi phyag rgyas rab tu bsgrubs nas sdigs mdzub bya ste de ltar na rdo rje'i phyag rgya'i khro bo ti rIn+ti ri las byung ba yin no / /
don thams cad sgrub par byed pa'o zhes bya ba 'di'i las bstan pa yin te de ltar rdo rje'i phyag rgya 'di rab tu sbyor na nges pa kho nar dngos grub thams cad rab tu sgrub par byed pa yin no / /
de nas kyi sgra ni skabs la bab pa la'o / /
las kyi phyag rgya bzhi zhes bya ba ni rgyas btab pa dang phyag rgya phye bar byed pa dang /
bsor bar byed pa dang slar yang srog ster bar byed pa zhes bya ba rnams so / /
de dag gang yin zhe na /
dam tshig gi phyag rgya'i lha mo rnams so zhes bya ba ni mda' 'dzin pa la sogs pa'i dam tshig gi phyag rgya rnams so zhes bya ba'i don to / /
'di ltar bshad par 'gyur te /
mda' 'dzin ma'i dam tshig gi phyag rgyas ni rgyas 'debs pa'o / /
kha T+wAM ga 'dzin pa'i dam tshig gi phyag rgyas ni phye ba'o / /
'khor lo 'dzin pa'i dam tshig gi phyag rgyas gsod par byed pa'o / /
sna tshogs pa'i ba dan 'dzin pa'i dam tshig gi phyag rgyas slar yang dam tshig gi srog 'byin par 'gyur ro / /
de nas bcom ldan 'das kyi las kyi dam tshig go zhes bya ba la de nas kyi sgra ni snga ma bzhin no / /
bcom ldan 'das rdo rje nyi ma me ltar 'bar ba'i phyag rgya bya ba nan tan sgrub pa'i ye shes rdzogs pa'i rgyur gyur ba'i las kyi dam tshig ces bya ba ni las kyi phyag rgya yin no zhes bya ba'i don to / /
de ji ltar yin zhe na /
rdo rje khu tshur gyis zhes bya ba la sogs pa la rdo rje khu tshur gyis bsnyems pa byas nas g.yas pa'i rdo rje khu tshur gyis rdo rje gsor ba'i tshul bya ste 'di ni bcom ldan 'das rdo rje nyi ma me ltar 'bar ba'i las kyi phyag rgya'o / /
'di zhes bya ba la sogs pa ni go sla'o / /
de ltar bcom ldan 'das kyi phyag rgya'i mdzad pa nyid bshad nas da ni rdo rje mtshon cha 'dzin ma la sogs pa rnams kyi bshad par bya ba'i phyir de nas las kyi phyag rgya zhes bya ba gsungs so / /
rdo rje khu tshur sdigs mdzub dang bcas pa'i mdzub mo ni rdo rje khro bo'i khu tshur ro zhes bya ba la /
rdo rje khu tshur gnyis bcings nas mdzub mo gnyis bsgreng ba sdigs mdzub kyi tshul du gzung bar bya ste 'di ni rdo rje khu tshur zhes bya ba'i phyag rgya'o / /
de dag gi las kyi dam tshig gi phyag rgya'o zhes bya ba la khro bo'i khu tshur de dag gi las kyi phyag rgya rnams kyi rgyur gyur pa'i phyag rgya ni las kyi dam tshig gi phyag rgya ste de gnyis su byas nas las kyi phyag rgya bcing bar bya'o / /
khro bo'i khu tshur gnyis phan tshun du yang dag par sbyor ba bcings te gnyis su byas nas bya'o zhes bya ba'i don to / /
sor mo gnyis kyis thams cad bkug pa'o zhes bya ba khro bo'i khu tshur gnyis bcings nas mdzub mo gnyis kyis dgug pa'i tshul bya ste 'di ni rdo rje mtshon cha 'dzin ma'i thams cad dgug pa'i las kyi phyag rgya yin no / /
snying gar cig shos dang g.yas pas gdug pa thams cad gcod pa'o zhes bya ba la g.yon pa'i khro bo'i khu tshur rang gi snying gar bzhag ste g.yas pas ral gri 'debs pa'i tshul du bya ste 'di ni mdzod 'dzin ma'i gdug pa thams cad gcod par byed pa'o / /
lag pa'i mdud pas g.yas pas gdug pa thams cad 'gugs pa dang rab tu gzhug pa'o zhes bya ba la khro bo'i khu tshur gnyis bcings te des lag pa'i mdud pa byas te /
g.yas pa'i khro bo'i khu tshur gyis g.yon pa'i khro bo'i khu tshur dgug par bya ste 'di ni zhags pa 'dzin pa'i las thams cad dgug pa dang thams cad gzhug par byed pa'o / /
bstod pa dang bcas pa'i mda' 'phang ngo zhes bya ba la g.yon pa'i khro bo'i khu tshur gyis gzhu 'dzin pa'i tshul byas la g.yas pas mda' bstod pa'i tshul byas nas de nas 'phang ba'i tshul bya ste 'di ni mda' 'dzin ma'i'o / /
de bzhin du rdo rje rtse gsum pa la sogs pa'i rdo rje gar gyi sbyor bas rang gi dam tshig gi phyag rgya gyen du 'phang ba'o zhes bya ba la rtse gsum dang kha T+wAM ga dang 'khor lo dang sna tshogs ba dan 'dzin pa rnams kyi gar las byung ba'i dam tshig gi phyag rgya rnams gyen du 'phangs pas las kyi phyag rgyar 'gyur ro / /
thams cad la rgyas btab pa zhes bya ba la sogs pa ni go sla'o / /
sgeg mo la sogs pa rnams kyi las kyi phyag rgya ni khro bo'i khu tshur gnyis kyis bcings bar bya ste khro bo'i khu tshur gnyis bcings nas bskor te rang gi snying ga'i phyogs su sgeg pa dang bcas pas gzung bar bya ste 'di ni sgeg mo'i'o / /
khro bo'i khu tshur gnyis dgod pa'i tshul du khar yongs su bskor nas spyi bor yongs su gzung bar bya ste 'di ni bzhad ma'i'o / /
g.yon pa'i khro bo'i khu tshur gyi mdzub mo bkug pa dbyug pa'i tshul la gnas pa'i mdzub mo pi wang brdung pa'i tshul du gzung bar bya ste 'di ni glu chen mo'i'o / /
khro bo'i khu tshur gnyis kyis gar byas la rdo rje thal mo spyi bor bcing bar bya ste 'di ni rdo rje gar ma'i'o / /
khro bo'i khu tshur gnyis bcings nas lag pa mdud pa byas te lag pa g.yas pa gyen du byung bas rdo rje bka' bsgo ba'i sgo srung ma rnams kyi'o / /
de yang g.yas pa las te mdzub mo'i lcags kyu dang lag pa bzung ba dang mdud pa btsir ba dang rang gi snying gar dril chung dkrol ba'i tshul zhes bya ba'o / /
rdo rje gtsug tor la sogs pa rnams kyi yang rdo rje khu tshur gnyis kyis dam tshig gi phyag rgya'i sbyor bas gtsug tor la sogs pa'i tshul sbyin pa'i las kyi phyag rgya'o / /
'di ltar bshad par 'gyur te rdo rje khu tshur gnyis rang gi snying ga'i phyogs su bcings te /
gyen du bstan pas yongs su bskor nas gtsug gi phyogs su gzung bar bya ste 'di ni gtsug tor rnams kyi las kyi phyag rgya'o / /
snying ga las gyen du bteg ste yongs su bskor nas mdzod spu'i phyogs su gzung bar bya ste 'di ni rdo rje mdzod spu rnams kyi'o / /
kha las byung bar bya ste 'di ni rig pa chog gi'o / /
rang gi snying gar lcags kyu'i tshul du gzung bar bya ste 'di ni khro bo ta ki ni'i'o / /
lte bar mdzub mo gzhag pa'i tshul du gzung bar bya ste 'di ni gshin rje mthar byed kyi'o / /
ral gri'i tshul du gzung bar bya ste 'di ni khro bo ta ki ni'i'o / /
dpung pa g.yas par rdo rje lcags kyu 'dzin pa'i tshul gyis gzung bar bya ste 'di ni rdo rje lcags kyu'i'o / /
dpung pa g.yon par zhags pa'i tshul du gzung bar bya ste 'di ni rdo rje zhags pa'i'o / /
rdo rje khu tshur gnyis kyi rtse mo rang gi snying gar sbyar bar bya ste 'di ni rdo rje kI li kI la'i'o / /
rdo rje khu tshur gyi rtse mo brla g.yon par gzung bar bya ste /
'di ni rdo rje bsnyems ma'i'o / /
rang gi snying gar gzung bar bya ste 'di ni rdo rje bsdams pa'i'o / /
phan tshun du btsir bar bya ste 'di ni rdo rje khu tshur ro / /
pad+ma 'dzin pa'i bsam pas brla g.yas pa la gzung bar bya ste 'di ni rdo rje sde'i'o / /
g.yon pa dang g.yas pa'i khu tshur gnyis mda' 'phang ba'i tshul du bya ste 'di ni mur+d+ha ta ki'i'o / /
phyag 'tshal ba'i tshul du byas te 'di ni rdo rje phyag gi'o / /
de nyid kyis ltung ba'i tshul byas te 'di ni rdo rje ltung ba'o / /
rkang gdub gzung ba'i bsam pas bcing bar bya ste 'di ni rdo rje lcags sgrog gi'o / /
bsdams pa'i bsam pas bcing bar bya ste 'di ni rdo rje lu gu rgyud kyi'o / /
rdo rje shugs kyi sgom pas bcing bar bya ste 'di ni rdo rje shugs kyi'o / /
g.yon pa'i rdo rje khu tshur rang gi snying gar gzung bar bya ste g.yas pa'i rdo rje khu tshur rdo rje gsor ba'i tshul du gsor zhing bsgrub par bya ste 'di ni rdo rje shugs kyi'o / /
rdo rje khu tshur gnyis btsir bar bya ste 'di ni sngags rnams kyi'o / /
rdo rje khu tshur gnyis gyen du kha blta bar bzhag la snying ga la gyen du drang bar bya ste 'di ni lha rnams kyi'o / /
rdo rje khu tshur bcings la g.yas pas rang la dar dpyangs kyi tshul du bya ste 'di ni rdo rje mgon po rnams kyi'o / /
rdo rje khu tshur gnyis bcings nas g.yon pas rang la dar dpyangs 'ching ba'i tshul du bya ste 'di ni lha mo rnams kyi'o / /
rdo rje khu tshur gnyis bcings nas g.yon pas bsnyems par bya ste 'di ni rdo rje rgyal theb rnams dang de'i lha mo rnams kyi'o / /
thig skud bzhi po'i bar mtshams su rol mo'i phyag rgya de bzhin du shes par bya'o / /
sgeg mo la sogs pa yang rang gi las kyi phyag rgya rnams gzung bar bya'o / /
thig skud lnga pa'i bar mtshams su rgyal theb rnams kyi phyag rgya sngar bshad pa kho nas shes par bya'o / /
g.yon pa'i rdo rje khu tshur gyis bsnyems par byas nas gsang ba'i khu tshur gyis rdo rje 'od ma'i yal ga mdud pa'i tshul du bya ste 'di ni sgo srung rnams kyi'o / /
rdo rje khu tshur gnyis kyis rdo rje mdun du drang ba dang phyir drang ba'i tshul du bya ba ste 'di ni tshogs rnams kyi'o / /
g.yon pa'i rdo rje khu tshur gyis bsnyems par byas la g.yas pas sdigs mdzub kyi tshul du bya ste 'di ni khro bo rnams kyi'o / /
rdo rje khu tshur gnyis kyis 'od ma'i yal ga 'gugs pa'i tshul du bya ste 'di ni pho nya rnams kyi'o / /
rdo rje khu tshur gnyis dril bu dkrol ba'i tshul du gzung bar bya ste 'di ni rdo rje gnod sbyin rnams kyi'o / /
rdo rje khu tshur gnyis kha'i mtha' gnyis su gzung bar bya ste 'di ni rdo rje srin po rnams kyi'o / /
rdo rje khu tshur gnyis bka' bsgo ba'i tshul du gzung bar bya ste 'di ni mngag gzhug pa dang mngag gzhug ma rnams kyi'o / /
rdo rje khu tshur gnyis rdo rje kha T+wAM ga dang /
rdo rje rtse gsum dang /
rdo rje zhags pa dang /
rdo rje dbyug pa dang /
rdo rje mdung thung dang /
rdo rje mda' dang /
rdo rje 'khor lo 'dzin pa'i bsam pas bcing ba bya ste 'di rnams ni tshogs brgyad las kyi phyag rgya yin no / /
rdo rje rnal 'byor gyi mkha' 'gro ma rnams kyi ni gar las byung ba'i rang gi dam tshig gi phyag rgya'o / /
khro bo'i ngag gis rdo rje'i rigs la bzlas pa bya'o zhes bya ba khro bo'i mtshan nyid bstan par bya ba'i phyir /
de nas ngag gi phyag rgya zhes bya ba la sogs pa gsungs te /
sprin bzhin du yi ge hUM gi sgra sgrogs pa gang la yod pa de ni sprin gyi sgra sgrogs pa'i yi ge hUM dang ldan pa'o / /
sprin gyi sgra sgrogs pa'i yi ge hUM dang ldan pa yang de yin la phra ba'i sgra dang bcas pa yang de yin pas na sprin gyi sgra sgrogs pa'i yi ge hUM dang ldan pa'i phra mo'i sgra'o / /
de ltar gyur pa gcig pur ma zad kyi khro zhing gsal ba'o zhes bya ba la khro bas gsal ba ste khro bo'i nyams kyis khyab cing de dang ldan pa'o zhes bya ba'i don to / /
de ltar gyur pa'i khro bo chen po'i rdo rje'i ngag yin no / /
gang gi don du ldan pa'i bsam pa gang gis 'di sbyar bar bya zhe na /
sgrub pa'i don du bsgrub par bya ba'o zhes bya ba la phyag rgya chen po la sogs pa bsgrub pa'i phyir 'dis bdag nyid dang khams gsum pa'i rdo rje'i rigs kyi gzugs rdzogs pa bsgrub par bya'o zhes bya ba'i bsam pas rab tu sbyar bar bya ba yin no / /
da ni las brgya sgrub par byed pa'i phyag rgya rnams kyi mtshan nyid bstan par bya ba'i phyir /
de nas ma grub na zhes bya ba la sogs pa gsungs te /
ji ltar bshad pa'i tshul gyis sngon du bsnyen pa byas nas mtshan thog thag bsgoms pas gang gi tshe chos kyi phyag rgya la sogs pa grub par ma gyur na de'i tshe chos kyi phyag rgya la sogs pa ma grub pa'i rjes thogs nyid du sreg pa la sogs pa'i las thams cad sgrub par byed pa'i phyag rgya rnams 'ching ba ste 'ching ba'i mtshan nyid 'di yin no zhes bya ba'i don to / /
sgrub pa ni de bzhin du phyag rgya chen pos lan cig tu bya'o zhes bya ba la ji ltar chos kyi phyag rgya la sogs pa bsgrub pa'i phyir thams cad dgug pa dang mchod pa chen po dang bdag la byin gyis brlab pa la sogs pa sgrub pa sngon du 'gro ba'i phyag rgya chen pos bdag la byin gyis brlab pa'i sgrub pa gcig pu lan cig bstan pa de bzhin du thams cad sreg pa la sogs pa'i las sgrub pa 'dir yang shes par bya'o / /
las la nges par sbyar ba ni khro gnyer gyis so zhes bya ba la /
'dir yi ge hi ni khro gnyer te de dang bcas pas las thams cad sgrub par byed pa'o / /
phyag rgya rnams la nges par sbyar bar bya'o / /
'di ltar bshad par 'gyur te /
bdag la byin gyis brlab pa la sogs pa dang phyag rgya bzhin byas nas khro gnyer gyis kyang dgod pa bcas pas phyag byas te las grub par byed pa'i phyag rgya bcings te hi hUM zhes bya ba bzlas zhing las thams cad bsgrub par bya ste /
de ltar na las thams cad la nges par sbyor ba khro gnyer gyis grub pa yin no / /
rdo rje hUM mdzad las byung ba'o zhes bya ba la rdo rje hUM mdzad bcings nas las sgrub par byed pa'i phyag rgya bcing bar bya ste de ltar na rdo rje hUM mdzad las byung ba de yin no / /
ji ltar zhe na /
ske tshe dang bcas pa'i til mar la sogs pa'i sbyin sreg ni g.yas pas so zhes bya ba la rdo rje hUM mdzad kyi phyag rgyas g.yas pa'i rdo rje khu tshur gyis blugs gzar blangs te /
des ske tshe dang bcas pa'i til mar la zhi ba'i sbyin sreg bya ste de ltar na thams cad sreg par 'gyur ro / /
de nyid kyis gtang ba'o zhes bya ba la rdo rje hUM mdzad bcings nas bsgrub par bya ba bskrad pa'i bsam pas sdigs mdzub kyis gtad par bya ste de ltar na thams cad bskrad pa'o / /
de nyid kyis thams cad 'ching ba'o zhes bya ba la rdo rje hUM mdzad kyi phyag rgya'i mdzub mos bsgrub bya'i gdong bcing bar bya ste de ltar na thams cad rmugs par byed par 'gyur ro / /
g.yo ba med pa zhes bya ba la rdo rje hUM mdzad kyi phyag rgyas bsgrub bya g.yo ba med par bsam par bya ste /
de ltar na thams cad rengs pa'o / /
gnyid log pa ston pa'o zhes bya ba la rdo rje hUM mdzad bcings nas mig gnyis btsum par bya ste de ltar na thams cad gnyid log tu 'jug pa'o / /
khro bo'i rdo rje'i lta bas sdigs mdzub po zhes bya ba la khro bo'i lta bas bsgrub bya la blta zhing rdo rje hUM mdzad kyi phyag rgyas sdigs mdzub bya ste de ltar na thams cad la rgyas btab pa'o / /
phyag rgya glod par 'gyur ba'o zhes bya ba la rdo rje hUM mdzad bcings nas glod par bya ste de ltar na thams cad rmongs par 'gyur ba'o / /
mdzub mo gnyis yang dag par sbyar nas phye ba'o zhes bya ba la rdo rje hUM mdzad kyi phyag rgya'i mdzub mo gnyis phan tshun sbyar bar byas la so sor phye bar bya ste de ltar na thams cad 'joms pa'o / /
de dag nyid kyis sdu gu 'ching ba'o zhes bya ba la rdo rje hUM mdzad kyi phyag rgya'i mdzub mo gnyis kyi lu gu rgyud bcing bar bya ste de ltar na thams cad 'ching ba'o / /
'ching bas btsir ba'o zhes bya ba ni rdo rje hUM mdzad kyi phyag rgya'i mdzub mo gnyis kyis lu gu rgyud bcings nas btsir bar bya ste de ltar na thams cad btsir ba'o / /
de nas dral bar bya'o zhes bya ba la 'das ma thag pa'i lu gu rgyud bcing bar byas la mdzub mo gnyis bcings la dral bar bya ste de ltar na thams cad dral ba'o / /
g.yas pas rdeg pa'o zhes bya ba la rdo rje hUM mdzad kyi phyag rgya'i g.yas pa'i mdzub mos g.yon pa'i mdzub mo la brdeg par bya ste de ltar na thams cad gsod pa'o / /
mdzub mo gnyis kyis 'bar ba'i zhes bya ba la rdo rje hUM mdzad kyi phyag rgya'i mdzub mo gnyis kyis gyen du 'bar ba'i tshul du bya ste de ltar na thams cad 'bar ba'o / /
g.yas pa'i mdzub mo dbus ma ltung ba'i tshul lo zhes bya ba la rdo rje hUM mdzad kyi phyag rgya'i g.yas pa'i mdzub mo la g.yon pa'i dbus ma'i sor mo bsgreng ba bsgrub bya ltung ba'i tshul gyis dbab par bya ste de ltar na thams cad ltung du 'jug pa'o / /
mdzub mo gnyis kyis mer byed pa'o zhes bya ba la rdo rje hUM mdzad kyi phyag rgya'i mdzub mo gnyis kyis 'bar ba'i tshul bstan par bya ste de ltar na thams cad 'tshed pa'o / /
gcod pa'o zhes bya ba la rdo rje hUM mdzad kyi phyag rgya gcod pa'i tshul du sbyar bar bya ste de ltar na thams cad gcod pa'o / /
mdzub mo gnyis kyi sen mo sbyar ba'i rtse mos gcod pa'o zhes bya ba la rdo rje hUM mdzad kyi sen mo gnyis kyis phan tshun sen mo yang dag par sbyar ba'i rtse mor byas la des bsgrub bya rnams dral ba'i tshul du bya ste de ltar na thams cad dral bar 'gyur ro / /
lag pa gnyis drag tu mnye ba'o zhes bya ba la rdo rje hUM mdzad bcings nas lag pa gnyis phan tshun du drag tu mnye bar bya ste de ltar na thams cad phye mar 'gyur ro / /
thams cad du sor mo thams cad dor ba'o zhes bya ba la rdo rje hUM mdzad bcings te phyogs bcur sor mo thams cad dor bar bya ste de ltar na thams cad dor bar 'gyur ro / /
cig car du phyag rgya dgrol ba'o zhes bya ba la rdo rje hUM mdzad myur ba nyid du dgrol bar byas /
te de ltar na thams cad rnam par 'joms par 'gyur ro / /
drang zhing g.yo bas sdigs mdzub po zhes bya ba la rdo rje hUM mdzad bcings nas gang zhig g.yo ba'i tshul gyis bdag nyid 'dar bar bya zhing bsgrub bya la sdigs mdzub bya ste de ltar na rims thams cad kyis bsgrub bya 'dzin du gzhug pa'o / /
g.yas pa'i mdzub mo'i gdengs ka bskyod pas sdigs mdzub mo zhes bya ba la rdo rje hUM mdzad kyi phyag rgya'i g.yas pa'i mdzub mos klu lto 'phye'i tshul du byas la de'i bsgrub bya la sdigs mdzub bya ste de ltar na dug thams cad kyis bsgrub bya zin par 'gyur ro / /
g.yas pa'i mdzub mo mche bas bzung ba'o zhes bya ba la rdo rje hUM mdzad kyi g.yas pa'i mdzub mo so rnams kyis gzung bar bya ste /
de ltar na bsgrub bya gdon gyis 'dzin du gzhug pa yin no / /
ngu ba dang dgod pa dang rmugs pa la sogs pa bstan pa'o zhes bya ba la rdo rje hUM mdzad bcings nas ngu ba dang dgod pa dang rmugs pa la sogs pa bdag nyid kyis bstan par bya ste de ltar na bsgrub bya smyo bar byed pa yin no / /
mdzub mo gnyis kyis se gol rdeb ba'o zhes bya ba la rdo rje hUM mdzad kyi mdzub mo gnyis kyis phan tshun du se gol gyi sgra byung zhing bsgrub bya la brdeg par bya ste de ltar na thams cad gsod par 'gyur ro / /
g.yon pa'i steng du g.yas pa nye bar gzhag pa'o zhes bya ba la rdo rje hUM mdzad kyi phyag rgya'i g.yon pa'i sdigs mdzub dang zur du bzhag ste de'i steng du g.yas pa'i mdzub mo gzhag par bya ste /
de ltar na langs pa thams cad nye bar 'dug par 'gyur ro / /
sa la rab tu gzhag pa'o zhes bya ba la rdo rje hUM mdzad bcings nas sa la rab tu gzhag par bya ste de ltar na thams cad 'khor bar 'gyur ro / /
bskyod par bya'o zhes bya ba la rdo rje hUM mdzad bcings nas bsgrub bya g.yo ba'i bsam pas bskyod par bya ste de ltar na thams cad g.yo bar 'gyur ro / /
gar bya'o zhes bya ba la rdo rje hUM mdzad bcings nas rang gis gar bya ste de ltar na thams cad gar byed du 'jug pa yin no / /
'byin pa'o zhes bya ba la rdo rje hUM mdzad bcings nas kha'i phyogs las gyen du drang bar bya ste de ltar na thams cad glu len du 'jug par 'gyur ro / /
brlab par bya'o zhes bya ba la rdo rje hUM mdzad bcings nas chu bo'i tshogs chen po bskyod pa'i tshul du brlab par bya ste de ltar na thams cad brtser gzhug pa yin no / /
thams cad brlab par bya'o zhes bya ba la rdo rje hUM mdzad bcings nas phyogs bzhi ru chu'i tshogs bskyed pa'i tshul du brlab par bya ste /
de ltar na thams cad rol du bcug par 'gyur ro / /
ha har dgod pa'o zhes bya ba la rdo rje hUM mdzad bcings nas ha har dgod par bya ste de ltar na ha har dgod par byed du bcug par 'gyur ro / /
bskor ba'o zhes bya ba la rdo rje hUM mdzad bcings nas bskor bar bya ste de ltar na thams cad bskor du bcug pa'o / /
dgug par bya'o zhes bya ba la rdo rje hUM mdzad dgug par bya ste de ltar na thams cad 'gugs par 'gyur ro / /
drang bar bya'o zhes bya ba la rdo rje hUM mdzad bcings nas mdun du de drang bar bya ste de ltar na 'dren pa'o / /
gtad par bya'o zhes bya ba la rdo rje hUM mdzad mdun du drang bar bya ste de ltar na thams cad gtad par 'gyur ro / /
yongs su bskor nas nub par bya'o zhes bya ba la rdo rje hUM mdzad yongs su bskor nas nub pa'i tshul du gzung bar bya ste de ltar na thams cad nub par 'gyur ro / /
de nas dor bar bya'o zhes bya ba la rdo rje hUM mdzad gyen du drang bar bya ste de ltar na thams cad gyen du 'byung bar 'gyur ro / /
myur du dor ba'o zhes bya ba la rdo rje hUM mdzad myur du dor bar bya ste de ltar na thams cad dor ba'o / /
de bzhin du kun nas 'dren pa'o zhes bya ba la rdo rje hUM mdzad myur du drang bar bya ste de ltar na thams cad gyen du 'dren par 'gyur ro / /
de bzhin du gyen du drang bar bya'o zhes bya ba la rdo rje hUM mdzad zur du drang bar bya ste de ltar na thams cad gyen du drang bar 'gyur ro / /
rang gis nga ro bya'o zhes bya ba la rdo rje hUM mdzad bcings nas rang nyid kyis nga ro bya ste de ltar na thams cad kyis nga ro 'don par byed pa'o / /
ngu bar bya'o zhes bya ba la rdo rje hUM mdzad bcings nas rang gis ngu bar bya ste de ltar na thams cad ngu ba'o / /
bdag nyid la brdeg par bya ba'o zhes bya ba la rdo rje hUM mdzad bcings nas bdag nyid la brdeg par bya ste de ltar na bsgrub bya thams cad kyis bdag nyid la brdeg pa'o / /
snying gar brdeg par sbyin par bya'o zhes bya ba la rdo rje hUM mdzad bcings nas des rang gi snying gar brdeg par bya ste de ltar na thams cad gsod pa'o / /
rang nyid kyis rang gi sgra 'don par bya'o zhes bya ba la gzhan gyi sgra yang rang nyid kyis 'don pa yin pas de rnam par gcad par bya ba'i phyir rang nyid 'don zhes bya ba 'dis 'di ltar 'chad par 'gyur te rdo rje hUM mdzad kyi bar gyi sgra 'don par bya ste de ltar na thams cad bsgrub bya sgra 'don par byed pa yin no / /
sdang ba bsdams pa'o zhes bya ba la rdo rje hUM mdzad bcings nas yid kyis bsgrub bya dbral bar bya ste de ltar na rnam par sdang ba'o / /
rang gi gos stod par bya'o zhes bya ba la rdo rje hUM mdzad kyis rang gi gos stod par bya ste de ltar na gos stod pa'o / /
khro bo de bzhin du 'bar ba bstan pa'o zhes bya ba la rdo rje hUM mdzad bcings nas khro zhing rab tu g.yo bas mdzub mo gnyis kyis gyen du 'bar ba skyed pa'i tshul du bya ste de ltar na khro ba 'bar bar 'gyur ro / /
g.yas pa'i mdzub mo'i lcags kyu'o zhes bya ba la rdo rje hUM mdzad kyi g.yas pa'i mdzub mo lcags kyu'i rnam par bya ste 'dis thams cad 'gugs par 'gyur ro / /
de nyid kyis rab tu gzhug pa'o zhes bya ba la rdo rje hUM mdzad kyis bsgrub bya rab tu gzhug pa'i tshul du bya ste de ltar na thams cad rab tu gzhug par 'gyur ro / /
g.yas pa'i se gol zhes bya ba la rdo rje hUM mdzad kyi phyag rgya'i g.yas pa'i sdigs mdzub dang mthe bong dag gis se gol gyi sgra bya ste de ltar na thams cad 'bebs pa'o / /
g.yon pa'i se gol zhes bya ba la rdo rje hUM mdzad kyi phyag rgyas g.yon pa'i sdigs mdzub dang mthe bong dag gis se gol gyi sgra bya ste de ltar na pra dbab pa thams cad bsgrub pa'o / /
lce reg pa ni mdzub mo gnyis so zhes bya ba la rdo rje hUM mdzad kyi phyag rgya'i mdzub mo gnyis kyis lce la reg par bya ste de ltar na thams cad smra bar 'gyur ro / /
yan lag la spu g.yas su 'khyil ba bskor ba'o zhes bya ba la rdo rje hUM mdzad bcings nas g.yas su 'khyil pa'i ba spu ston pa'i tshul du yan lag thams cad bskor bar bya ste de ltar na sgyu ma thams cad ston par 'gyur ro / /
lhung du gzhug pa la sogs pa byed pa'o zhes bya ba la rdo rje hUM mdzad kyis lhung du gzhug pa dang slong bar byed pa'i tshul ston par byed de de ltar na thams cad so sor ston pa mthong ba'o / /
dus bsgom pa'o zhes bya ba la rdo rje hUM mdzad bcings nas dus kyi 'khor lo yongs su bskor bar bya ste de ltar na dus kyi 'khor lo yongs su bskor ba'o / /
khro bo'i lta bas shing drung rnams la yid kyis 'dod pa'o zhes bya ba rnams la rdo rje hUM mdzad bcings nas khro ba'i lta ba bskyed nas des shing drung rnams kyi 'dab dang me tog dang 'bras bu dang ci 'dod pa'i shing drung de dag mthong zhing bstan pa'o / /
de bzhin du sa la blta ba ni rdo rje hUM mdzad bcings nas khro bo'i lta bas sa la blta zhing sa la bzhag ste 'bru thams cad skye bar bsgom par bya ste de ltar na 'bru thams cad ston par byed pa'o / /
lta ba'o zhes bya ba la rdo rje hUM mdzad bcings nas byams pa'i lta ba bya ste des bsgrub bya la blta zhing rims dang bral bar byed pa'o / /
smin ma zhes bya ba la rdo rje hUM mdzad bcings nas smin ma 'gyu bas phrog par bya ste de ltar na sbyar ba'i dug thams cad dang bral bar byed do / /
so zhes bya ba la rdo rje hUM mdzad bcings nas so bstan par bya ste de ltar na gdon thams cad las grol bar 'gyur ro / /
phu zhes bya ba la rdo rje hUM mdzad bcings nas yi ge phu brjod par bya ste de ltar na dug thams cad las thar pa'o / /
phyag rgyas brdeg pa'o zhes bya ba la rdo rje hUM mdzad kyi mkha' 'gro mas bzung ba la brdeg par bya ste de ltar na mkha' 'gro ma thams cad kyis bzung ba dgrol ba'o / /
rgyal mtshan bsgreng ba'o zhes bya ba la rdo rje hUM mdzad bcings nas rgyal mtshan bsgreng ba'i tshul gyis gyen du gzung bar bya ste de ltar na 'thab mo thams cad las thar pa'o / /
'jigs byed kyi lta ba khro ba dang bcas pas so zhes bya ba la rdo rje hUM mdzad bcings nas khro ba dang bcas pa'i 'jigs byed kyi lta bas gzhan gyi dpung la blta zhing bzlas par bya ste de ltar na gzhan gyi dpung thams cad 'joms par 'gyur ro / /
'dzum pa med pas blta'o zhes bya ba la rdo rje hUM mdzad bcings nas 'dzum pa med pa'i lta bas blta zhing bzla bar bya ste de ltar na mtshams bcing bar 'gyur ro / /
de bzhin du 'bar bas 'ching ba'o zhes bya ba la rdo rje hUM mdzad bcings nas snying ga las rdo rje 'bar ba spro ste des phyogs bcing bar bya ste de ltar na phyogs thams cad bcing bar 'gyur ro / /
phyag rgya bskor bar bya'o zhes bya ba la rdo rje hUM mdzad bskor bar bya ste de ltar na dkyil 'khor bcing bar 'gyur ro / /
gtsug tor las mdzub mo'i rdo rje zhags par bya'o zhes bya ba la rdo rje hUM mdzad bcings nas mdzub mo gnyis kyi rtse mo yang dag par sbyar ba'i rtse mo bya ste /
yongs su bskor la gtsug tor du mdzub mo gnyis kyis gzung bar bya ste de ltar na shin tu bsrung bar 'gyur ro / /
de bzhin du snying gar ro zhes bya ba la rdo rje hUM mdzad bcings nas mdzub mo gnyis kyi rtse mo yang dag par sbyar bar byas nas rang gi snying gar gzung bar bya ste de ltar na yongs su skyong bar byed par 'gyur ro / /
rdo rje dgrol ba'o zhes bya ba la 'das ma thag tu bshad pa'i phyag rgya rang gi snying gar dgrol bar bya ste de ltar thams cad dgrol bar 'gyur ro / /
phyag rgya zur du bslang ba'o zhes bya ba la rdo rje hUM mdzad zur du gzhag la bslang bar bya ste de ltar na thams cad bslang bar 'gyur ro / /
mdzub mo'i rtse mo brtan par sbyar la bya'o zhes bya ba la rdo rje hUM mdzad kyi phyag rgya'i mdzub mo gnyis kyi rtse mo phan tshun du yang dag par sbyar bar bya ste de ltar na thams cad dbang du byed par 'gyur ro / /
lta ba zhes bya ba la rdo rje hUM mdzad kyi khro ba'i lta bas blta zhing las bya'o / /
ci ltar zhe na /
steng nas 'og tu ltung ba'o zhes bya ba la rdo rje hUM mdzad bcings nas khro bo'i lta bas blta zhing steng gi phyogs nas 'og tu ltung ba'i tshul du bya ste de ltar na lha thams cad ltung bar 'gyur ro / /
'og nas steng du 'dren pa'o zhes bya ba la rdo rje hUM mdzad bcings nas lta ba dang bcas pa de nyid kyis 'og nas gyen du drang ba'i tshul du bya ste de ltar na klu thams cad ston par 'gyur ro / /
yi ge hUM khros pa'o zhes bya ba la lta ba de nyid kyis blta zhing rdo rje hUM mdzad bcings te khros pas yi ge hUM bzla bar bya ste de ltar na gnod sbyin thams cad rjes su 'brang bar byed pa'o / /
'jigs byed lta ba'o zhes bya ba la rdo rje hUM mdzad bcings nas 'jigs byed kyi lta bas blta zhing bzla bar bya ste de ltar na srin po thams cad 'jigs su gzhug go / /
rdo rje kha T+wAM ga dral ba khro bos so zhes bya ba la rdo rje hUM mdzad bcings nas khro bo'i lta bas 'bar ba'i rdo rje rnams kha T+wAM ga'i steng du yid kyis dbab par bya ste /
de ltar nag po chen po'i rdo rje kha T+wAM ga dral bas mkha' 'gro ma la sogs pa'i gdon thams cad zhi bar 'gyur ro / /
snying gar rdo rje bsgoms pa'o / /
zhes bya ba la rdo rje hUM mdzad bcings nas rang gi snying gar rdo rje 'bar ba bsgom par bya ste de ltar na bdud kyi dpung thams cad 'joms par 'gyur ro / /
rdo rje rtse gsum dral ba'o zhes bya ba la rdo rje hUM mdzad bcings nas yid kyis rtse gsum dral bar bya ste de ltar na ma mo thams cad zhi bar 'gyur ro / /
gdug pa'i dkyil 'khor gzhig par bya'o zhes bya ba la rdo rje hUM mdzad bcings nas bzla bar bya ste de ltar na gdug pa thams cad kyi dkyil 'khor gtor bar 'gyur ro / /
yi ge hUM gis so zhes bya ba la rdo rje hUM mdzad bcings nas yi ge hUM bzla bar bya ste de ltar na gdug pa can thams cad tshar gcod par 'gyur ro / /
hi zhes bya ba la rdo rje hUM mdzad bcings nas yi ge hi bzla bar bya ste de ltar na thams cad 'dul bar 'gyur ro / /
g.yas pas dbugs dbyung ba'o zhes bya ba la rdo rje hUM mdzad bcings nas g.yas phyogs su mi 'jigs pa sbyin pa'i tshul du gzung bar bya ste de ltar na 'jigs pa med par 'gyur ro / /
de nyid kyis dong tse stsol ba'o zhes bya ba la rdo rje hUM mdzad kyis dong tse stsol ba'i tshul bya ste de ltar na nor bu bzang po dbang du byed do / /
khro bo'i lta bas de bzhin du byed do zhes bya ba la ji ltar dong tse stsol ba'i tshul gyis nor bu bzang po dbang du byed par 'gyur ba de bzhin du hUM mdzad bcings nas khro bo'i lta bas nor sbyin gyi gzugs brnyan la blta zhing bzla bar bya ste de ltar na gnod sbyin gyi nor thams cad 'phrog par 'gyur ro / /
rdo rje khu tshur g.yas pas mnan te g.yon pa'i sor mo rnams kyis bzung nas dgug par bya'o zhes bya ba la rdo rje hUM mdzad bcings nas g.yon pa'i rdo rje khu tshur zur du bzhag ste g.yas pa'i khro bo'i khu tshur gyis bzung la lu gu rgyud bcings pa ma bkrol zhing g.yon pa'i mdzub mo rnams kyis gzung bar byas la dgug par bya ste de ltar na rnam par 'phrul pa'i gzugs brnyan gnas pas dpal thams cad 'dren par 'gyur ro / /
dong tse stsol ba ni gnyis kyis so zhes bya ba la rdo rje hUM mdzad bcings nas mdzub mo gnyis kyis dong tse stsol ba'i tshul bstan te de ltar na lha'i bu mo thams cad 'phrog par 'gyur ro / /
g.yon pa'i dril bu dral ba'o zhes bya ba la rdo rje hUM mdzad bcings nas gzhon nu ma'i lag pa g.yon pa la gnas pa'i dril bu yid kyis dral bar bya zhing gzhon nu ma dang lhan cig tu yang dag par sbyor bas bsam par bya ste de ltar na gzhon nu ma dang rol par 'gyur ro / /
de bzhin rdo rje hUM mdzad kyi g.yas pa'i khu tshur g.yon pa'i rdo rje khro bos mnan te mthe'u chung gi gdu bu bkrol ba'i rdo rje khu tshur gyis 'phrog par bya'o zhes bya ba la rdo rje hUM mdzad bcings nas g.yas pa'i mdzub mo'i rtse mo rang gi mthe bong gi steng du bzhag nas thur du bstan la g.yon pa'i mdzub mos mnan te mthe'u chung gi lu gu rgyud bkrol bas 'phrog par bya ste de ltar na rkang pa g.yon pa brgya byin gyi gzugs brnyan mnan na sha tsi 'phrog par 'gyur ro / /
g.yas pa'i dril bu dral ba'o zhes bya ba la rdo rje hUM mdzad bcings nas gzhon nu ma'i lag pa g.yas pa la gnas pa'i dril bu yid kyis dral bar bya ste de ltar na gzhon nu rnam par spyod par 'gyur ro / /
chags pa dral bas ltung ba ni yid kyis so zhes bya ba la rdo rje hUM mdzad bcings nas sems kyis ltung bar bya ste de ltar na tshangs pa ltung du bcug par 'gyur ro / /
'khor lo dral ba'o zhes bya ba la rdo rje hUM mdzad bcings nas yid kyis khyab 'jug gi 'khor lo dral bar bya ste de ltar na khyab 'jug 'dul ba'o / /
rtse gsum dral ba'o zhes bya ba la yid kyis lha chen po'i rtse gsum dral bar bya ste de ltar na lha chen po rnams las rnam par rgyal bar 'gyur ro / /
rdo rje hUM mdzad kyi g.yon pa g.yas pa'i rdo rje khu tshur gyis mnan te de bzhin du gdu bu bkrol bas 'phrog par bya'o zhes bya ba la rdo rje hUM mdzad bcings nas mdzub mo rang gi mthe bo'i steng du bzhag la g.yon pa'i mdzub mo yang de bzhin du bzhag ste g.yas pa'i rdo rje khu tshur gyis g.yon pa bzung ste mthe'u chung gi gdu bu bkrol ba de ltar na 'dod pa'i dbang phyug mnan nas dga' ba ma 'phrog par 'gyur ro / /
rdo rje dang byang chub sems dpa' dang de bzhin gshegs pa thams cad dang /
rdo rje 'chang chen po rjes su dran pas bsgrub par bya'o zhes bya ba la rdo rje hUM mdzad bcings nas mdun du rdo rje bsgom par bya ste de ltar na rdo rje sgrub pa'o / /
mdun du byams pa la sogs pa'i byang chub sems dpa' bsgom par bya ste de ltar na byang chub sems dpa' chen po grub pa'o / /
mdun du rnam par snang mdzad la sogs pa'i de bzhin gshegs pa thams cad bsgom par bya ste de ltar na de bzhin gshegs pa thams cad rjes su chags pa'o / /
de bzhin du rdo rje hUM mdzad bcings nas mdun du rdo rje 'chang chen po bsgom par bya ste de ltar na rdo rje 'chang chen po rjes su chags pa dang 'jug pa dang dam tshig bcing ba dang dbang du byed pa grub par 'gyur ro / /
dpal mchog dang po'i rgya cher bshad pa shes rab kyi pha rol tu phyin pa 'byung ba zhes bya ba las rdo rje khro bo'i rgyal po chen po'i phyag rgya'i rgyud kyi bshad pa rdzogs so // //
de ltar na bcom ldan 'das rdo rje nyi ma me ltar 'bar ba'i phyag rgya'i rtog pa bstan nas /
da ni 'phags pa spyan ras gzigs dbang phyug gi phyag rgya'i rgyud kyi rtog pa bstan par bya ba'i phyir /
de nas 'phags pa spyan ras gzigs dbang phyug gi phyag rgya'i rgyud ces bya ba gsungs te /
pad+ma chen po zhes bya ba ni mdor bstan pa'o / /
rdo rje thal mo kha 'bus pa / /
zhes bya ba la sogs pa ni rgyas par bshad pa'o / /
'dis ni 'di ltar bshad par 'gyur te /
kha 'bus pa'i tshul gyis rdo rje thal mo bcings la sor mo dbus ma gnyis kyi rtse mo yang dag par sbyar bar bya ste /
mthe'u chung dang mthe bong rnams kyis pad+ma'i 'dab ma bzhi shin tu kha phye bar bya ste /
'di ni 'phags pa 'jig rten dbang phyug gi dkyil 'khor du 'jug pa'i phyag rgya pad+ma chen po zhes bya'o / /
chos thams cad 'thob pa'o zhes bya ba la pad+ma'i rigs dang rang bzhin gyis dag pa'i ting nge 'dzin ni thams cad de /
de thob pas te pad+ma chen po'o / /
de thob pa'i rgyur gyur pa nyid kyi phyir phyag rgya thob pa zhes brjod pa yin no / /
thams cad rjes su chags par byed pa yang ngo zhes bya ba la de nyid pad+ma'i rigs thams cad rjes su chags par byed pas thams cad rjes su chags par byed pa'o / /
phyag rgya chen po de bzhin no / /
zhes bya ba la ji ltar pad+ma'i rigs kyi lha rnams kyi dkyil 'khor du phyag rgya chen po bstan pa de bzhin du phyag mtshan dang sgrub pa pos bcing bar bya'o zhes bya ba'i don to / /
dam tshig gi phyag rgya rdo rje pad+ma bshad pa'o zhes bya ba la de bzhin gshegs pa'i dkyil 'khor du rdo rje pad+ma zhes bya ba'i phyag rgyar gang bshad pa de nyid 'dir 'phags pa spyan ras gzigs kyi dbang phyug gi dam tshig gi phyag rgyar shes par bya'o / /
de'i mtshan nyid 'di yin te rdo rje thal mo 'og tu brkyang la mthe bong dang mdzub mo mnyam par sbyar nas snying gar bteg ste dbang bskur ba'i gnas su rtse mo gzhag pa ni rdo rje rin chen te /
de nyid steng du kha blta ba'i mdzub mo gnyis phyi rol du bkug pa ni rdo rje pad+ma'o / /
pad+ma'i rigs kyi rdo rje bsdams pa las byung ba'o zhes bya ba la mdzes pa'i ting nge 'dzin gyi pad+ma la sogs pa ni pad+ma'i rigs rnams te de la dam tshig gi phyag rgya rnams rdo rje bsdams pa bcings la bcing bar bya'o / /
de la zhes bya ba'i sgra ni ngag nye bar dgod pa'am dgar ba la'o / /
pad+ma'i de bzhin gshegs pa ni mdzes pa'i ting nge 'dzin gyi ming can no / /
sogs pa'i sgras ni pad+ma chen po dang ting nge 'dzin dang rnam par gzigs pa rnam par gzung ba ste bzhi po de dag ni nang du rdo rje bsdams pa las byung ba'i dam tshig gi phyag rgya rnams shes par bya'o / /
ji ltar zhe na de bzhin gshegs pa'i pad+ma zhes bya ba la sogs pa la rdo rje bsdams pa nang du bcings nas gyen du blta bas pang par gzung bar bya ste 'di ni mdzes pa'i ting nge 'dzin gyi ming can de bzhin gshegs pa'i pad+ma'i dam tshig gi phyag rgya ste pad+ma'i spyan zhes bya ba'o / /
rdo rje bsdams pa nang du bcings nas mthe bong gnyis yang dag par sbyar ba'i rtse mo dang mdzub mo gnyis sbyar ba pad+ma'i 'dab ma'i rnam pa can du byas la rang gi snying gar gzung bar bya ste /
'di ni pad+ma chen po'i ming can gyi dam tshig gi phyag rgya ste rdo rje chen po pad+ma'i chags pa zhes bya ba'o / /
rdo rje bsdams pa nang du bcings nas mdzub mo gnyis kyi rtse mo yang dag par sbyar bar byas la kha thur du blta ba pang par gzung bar bya ste /
'di ni ting nge 'dzin gyi ming can pad+ma chen po'i dam tshig gi phyag rgya ste pad+ma'i sgrol ma zhes bya'o / /
rdo rje bsdams pa nang du bcings te mthe bong gnyis kyi rtse mo'i thog tu mdzub mo'i rtse mo gzung bar byas te de nas rin po che dang pad+ma gnyis sbyin pa'i tshul du bya ste 'di ni rnam par gzigs pa'i ming can pad+ma chen po'i nor bu'i dam tshig gi phyag rgya'o / /
pad+ma'i de bzhin gshegs pa la sogs pa'i dam tshig gi phyag rgya rnams kyi 'bras bu bstan par bya ba'i phyir 'di rnams kyi zhes bya ba la sogs pa gsungs te /
de la pad+ma'i de bzhin gshegs pa'i dam tshig gi phyag rgyas pad+ma'i rigs thams cad rang bzhin gyis dag pa'o zhes bya bar rtogs pa ni chos nyid thams cad thob pa'o / /
rdo rje pad+ma chen po'i dam tshig gi phyag rgyas pad+ma'i rigs thams cad rjes su chags pa'o / /
pad+ma chen po'i dam tshig gi phyag rgyas rang dang gzhan dag sdug bsngal thams cad las sgrol ba'o / /
pad+ma chen po'i nor bu'i dam tshig gi phyag rgyas rang dang gzhan dag gi bsam pa thams cad yongs su rdzogs pa shin tu grub par 'gyur ro / /
de nas kyi sgra ni skabs su bab pa la'o / /
pad+ma'i lha'i bdag po ni zhi ba dang khyab 'jug la sogs pa rnams te de dag gi dam tshig gi phyag rgya ni phyi'i rdo rje bsdams pa las byung ba yin no / /
dbang phyug chen po'i gzugs 'dzin pa'i 'jig rten dbang phyug ni don yod rgyal po ste /
don yod rgyal po ni don yod zhags pa ste de'i dam tshig gi phyag rgya ni 'di yin te 'og tu mdzub mo gnyis kyis kha 'bus pa khro gnyer can la gzhag par bya'o zhes bya ba la rdo rje bsdams pa phyir bcings la mdzub mo gnyis kyi rtse mo yang dag par sbyar la tshigs gsum pa bkug par byas te 'og tu kha blta ba mdzod spu'i phyogs su gzung bar bya ste 'di ni dbang phyug chen po'i gzugs 'dzin pa'i don yod zhags pa pad+ma'i khro gnyer gyi spyan zhes bya ba dam tshig gi phyag rgya'o / /
rdo rje bsdams pa gyen du 'bar ba ni mgrin sngon can gyi'o zhes bya ba la pad+ma'i khyab 'jug ni mgrin sngon can te /
rdo rje bsdams pa bcings nas gyen du 'bar bar ston pa'i tshul gyis de'i dam tshig gi phyag rgya yin no / /
rdo rje bsdams pa gyen du 'bar ba de nyid rnam par grol bar bya ba'i phyir g.yon pa'i mdzub mo zhes bya ba la sogs pa gsungs te rdo rje bsdams pa phyir bcings nas g.yon pa'i mdzub mo bkug pa g.yon pa'i mthe bos bzung ste dung gi dbyibs su byas nas g.yas pa'i mthe bong bsgreng la rtag pa'i tshul gyis mthe'u chung gnyis pa'i rnam pa can du byas te sor mo lhag ma rnams lag pa'i rgyab nas cung zad bteg la 'khor lo'i tshul du gzung bar bya ste 'di ni pad+ma'i khyab 'jug gi dam tshig gi phyag rgya pad+ma khyab 'jug ma zhes bya ba'o / /
pad+ma las byung ba ni tshangs pa'i cha lugs 'dzin pa'i 'jig rten dbang phyug ste de'i dam tshig gi phyag rgya ni rdo rje bsdams pa phyir bcings la mdzub mo gnyis bsgreng ba bkug ste lcags kyu'i rnam par sor mo bzung nas sor mo lhag ma rnams kyis shin tu kha bye ba'i pad+ma'i tshul du bya ste 'di ni pad+ma 'byung ba zhes bya ba tshangs pa'i dam tshig gi phyag rgya'o / /
rta mgrin zhes bya ba la sogs pa la rdo rje bsdams pa phyir bcings pa la mdzub mo gnyis kyi rtse mo rta'i mgrin pa'i tshul du bkug pa rgod ma'i kha lta bur byas te srin lag gnyis kyi rtse mo rab tu brkyang la mthe'u chung gnyis kyang rab tu brkyang la so sor g.yo bar gzung bar bya ste 'di ni rta mgrin gyi dam tshig gi phyag rgya pad+ma'i lcags kyu zhes bya ba yin no / /
pad+ma'i khro gnyer la sogs pa'i phyag rgya rnams kyi 'bras bu bstan pa'i phyir 'di rnams kyi zhes bya ba la sogs pa gsungs te /
de la pad+ma'i khro gnyer gyi phyag rgyas pad+ma'i rigs thams cad kyi dbang bskur ba grub par 'gyur ro / /
pad+ma'i khyab 'jug gi phyag rgyas pad+ma'i rigs thams cad grub pa'o / /
pad+ma 'byung ba pad+ma'i rigs kyi gnyis su med pa'i sems dang sems las byung ba grub pas ni thar pa thams cad grub pa'o / /
pad+ma'i lcags kyu'i phyag rgya pad+ma'i rigs thams cad 'gugs pa gdon mi za bar grub par 'gyur ro / /
sgeg mo la sogs pa nas pad+ma'i dril bu ma'i mthar thug pa'i rnams kyi dpal rdo rje sems dpa'i dkyil 'khor chen po las gsungs pa yin no / /
dam tshig gi phyag rgya rnams shes par bya'o / /
de bzhin gshegs pa'i sku mchog gi dbang bskur ba la ting nge 'dzin gyi phyag rgya bshad pa'o zhes bya ba la bcom ldan 'das rnam snang mdzad kyi dam tshig gi phyag rgya ni de bzhin gshegs pa'i sku mchog ste /
de dang bcas pa'i dbang bskur ba'i don du ting nge 'dzin gyi phyag rgya ni 'od dpag tu med pa'i ting nge 'dzin te de ston par byed pa'i phyag rgya rdo rje sems dpa'i dkyil 'khor chen po las gsungs pa yin no / /
'di ltar 'chad par 'gyur te /
de bzhin gshegs pa'i sku mchog bcings nas /
oM sangs rgyas kun gyi rin chen mchog tshogs kyis / /
spras pa'i lha yi cod pan can la 'dud / /
rab mchog rdo rje 'dzin bdag dbang bskur gsol / /
rdo rje sems dpa' dam tshig khyod nyid bdag /
ces bya ba'i dbang bskur ba'i glu brjod cing de bzhin gshegs pa thams cad kyi sku mchog mdun du rang dang gzhan dag gi spyi bor bzhag ste /
badzra d+harma a b+hi Shiny+tsa zhes bya ba brjod par ma byas nas na bdag dang gzhan la 'od dpag tu med pa'i cod pan gyi dbang bskur bar 'gyur ba yin no / /
de nas las kyi phyag rgya zhes bya ba la de nas kyi sgra ni skabs su bab pa la'o / /
las ston par byed pa dang las sgrub par byed pa'i rgyu gang yin pa de la ni las kyi phyag rgya ste de bcings pa'i mtshan nyid 'di yin no zhes bya ba ni tshig gi lhag ma'o / /
kha T+wAM ga zhes bya ba la sogs pa la lag pa g.yas pa dang g.yon pas kha T+wAM ga bcings la rang gi mthe bo'i rtse mo gnyis las dbus ma'i rtse mo gnyis gzung bar bya ste 'di ni pad+ma'i khu tshur gnyis kyi phyag rgya'o / /
g.yon pa'i pad+ma'i khu tshur rang gi snying ga'i phyogs su pad+ma kha phye ba'i tshul du bya ste 'di ni 'phags pa spyan ras gzigs kyi dbang phyug gi las kyi phyag rgya'o / /
pad+ma'i rigs thams cad kyi dam tshig gi phyag rgya ji lta ba bzhin du gzung bas so zhes bya ba la mdzes pa'i ting nge 'dzin la sogs pa nas pad+ma'i dril bu'i mthar thug pa rnams kyi ni dam tshig gi phyag rgya bcings pa'i rjes su 'brangs pas pad+ma'i khu tshur byed par 'gyur ba dag gis las kyi phyag rgya bcing bar bya'o / /
'di ltar bshad par 'gyur te /
pad+ma'i khu tshur gnyis gnyis bcings te pang par kha gyen du blta bar gzung bar bya ste 'di ni de bzhin gshegs pa'i las kyi phyag rgya'o / /
pad+ma'i khu tshur gnyis bcings nas mthe bong gnyis kyi rtse mo yang dag par sbyar nas mdzub mo gnyis kyis pad+ma'i rnam pa can du byas la snying gar gzung bar bya ste 'di ni pad+ma chen po'o / /
pad+ma'i khu tshur bcings nas mdzub mo'i rtse mo yang dag par sbyar bar byas la 'og tu kha blta bar pang par gzung bar bya ste /
'di ni ting nge 'dzin gyi ming ste pad+ma'i sgrol ma'o / /
pad+ma'i khu tshur gnyis bcings nas mthe bong gnyis kyi rtse mo'i mthar mdzub mo gzung bar byas la de nas rin po che dang pad+ma gnyis sbyin pa'i tshul du bya ste 'di ni rnam par gzigs pa'i pad+ma'o / /
pad+ma'i khu tshur gnyis bcings nas mdzub mo gnyis kyi rtse mo yang dag par sbyar ba'i tshigs gsum pa bkug par byas la 'og tu kha blta ba mdzod spu'i phyogs su gzung bar bya ste 'di ni pad+ma zhi ba'i'o / /
pad+ma'i khu tshur bcings nas g.yon pa'i mdzub mo bkug pa g.yon pa'i mthe bos bzung la dung gi dbyibs can du byas shing g.yas pa'i mthe bong dang po'i tshul du bsgreng la mthe'u chung gnyis pad+ma'i rnam pa can du byas te sor mo lhag ma rnams kyis rdo rje bsdams pa bcings nas snga ma bzhin du 'khor lo'i tshul du bya ste 'di ni pad+ma'i khyab 'jug gi'o / /
pad+ma'i khu tshur gnyis bcings nas mdzub mo gnyis bsgreng ba bkug la lcags kyu'i rnam par so sor gzung bar byas la sor mo lhag ma rnams kyis shin tu rgyas pa'i pad+ma'i tshul du bya ste 'di ni pad+ma'i tshangs pa'o / /
pad+ma'i khu tshur gnyis bcings nas mdzub mo gnyis kyi rtse mo'i mtha' mgrin pa'i tshul du bkug la rgod ma'i kha lta bu'i srin lag gnyis kyi rtse mo'i mtha' rab tu brkyang la mthe'u chung gnyis kyi rtse mo gnyis so sor rab tu brkyang ste g.yo bar gzung bar bya ste 'di ni mgrin gyi'o / /
pad+ma'i khu tshur gnyis khar sgeg pa dang bcas pas gzung bar bya ste 'di ni pad+ma'i sgeg mo'i'o / /
pad+mo'i khu tshur gnyis rang gi 'khor lo dgod pa'i tshul gyis yongs su bskor la spyi bor gzung bar bya ste /
'di ni pad+ma bzhad ma'i'o / /
g.yon pa pad+ma'i khu tshur gyi mdzub mo rab tu brkyang la pi wang gi dbyug pa'i tshul du byas la g.yas pa'i khu tshur gyi mdzub mes pi wang brdung ba'i tshul du bya ste 'di ni pad+ma glu ma'i'o / /
pad+ma'i khu tshur gnyis gar byas la pad+ma'i thal mo bcing bar bya ste 'di ni pad+ma gar ma'i'o / /
pad+ma'i khu tshur gnyis bcings nas lag pa gnyis mdud de lag pa g.yas steng du byung bas rdo rje bka' bsgo bar byed de mdzub mos lcags kyu'i las dang lag pa mdud pa dang mdud pa bcing ba dang /
rang gi snying gar dril bu phrag par dkrol ba'i tshul bya ste sgo srung rnams kyi'o / /
de ltar las kyi phyag rgyas rnams kyi mtshan nyid bstan nas da ni rang gi lha'i snying po bzla zhing bzlas pa'i don shes pa'i phyag rgya thams cad sgrub pa yin zhes bya ba yin no zhes bya ba'i cho ga 'dir bstan pa'i phyir /
ngag gi ting nge 'dzin gyis zhes bya ba la sogs pa gsungs te de la sprin dang rnga bo che'i sgra lta bu ni 'dir chos kyi ngag tu brjod pa yin no / /
bzlas pa'i don gyi rnam pa can gyi sems rtse gcig pa nyid ni ting nge 'dzin te ngag gi ting nge 'dzin de pad+ma'i rigs thams cad kyi rang bzhin gyis dag pa'i dran pa dang /
shes rab yang dag par rab tu sbyor ba ni gzungs te de dgug pa ni rang gi rgyud la rdzogs pa ste /
de'i don du ji lta ba bzhin du bshad pa'i chos kyi ngag gis bzla bar bya zhing bzlas pa'i don gyi ye shes mngon du bya ba yin no / /
de ltar dkyil 'khor gyi phyag rgya rnams sbyor ba dang bcas pa bstan nas da ni las brgya bsgrub byar byed pa'i phyag rgya rnams kyi mtshan nyid gsungs pa yin te /
pad+ma chen po bcings nas yid kyis sbyin sreg bya'o / /
sems kyis zhi bar bya'o / /
dngos pos bsrung bar bya'o / /
rnam par sbyang bar bya'o zhes bya ba la bsgrub par bya ste /
las thams cad phyag rgya'i tshogs so zhes bya ba la las kyi tshogs 'di yang sngar bshad pa yin te /
slar yang 'dir bshad par mi bya'o / /
dpal mchog dang po'i rgya cher 'grel pa shes rab kyi pha rol tu phyin pa 'byung ba zhes bya ba las 'phags pa spyan ras gzigs dbang phyug gi phyag rgya'i rgyud kyi bshad pa rdzogs so // //
de ltar 'phags pa spyan ras gzigs dbang phyug gi phyag rgya'i rgyud bstan nas da ni 'phags pa nam mkha'i snying po'i phyag rgya bshad par bya ba'i phyir /
de nas nam mkha'i snying po'i phyag rgya chen po zhes bya ba gsungs te de nas kyi sgra ni snga ma bzhin no / /
'phags pa nam mkha'i snying po nor bu chen po'i rigs te de'i phyag rgya chen po'i sku'i gsang ba'i rang bzhin can de ji ltar dkyil 'khor bri ba'i cho gar bstan pa bzhin du dam tshig sems dpar byin gyis brlabs ma thag kho nar bcing bar bya'o / /
dam tshig gi phyag rgya zhes bya ba la dam tshig 'dzin par byed pa'i phyag rgya ni dam tshig gi phyag rgya'o / /
de yang ji ltar yin zhe na rdo rje rin chen zhes bya ba la sogs pa la /
rdo rje thal mo las byung ba'i rdo rje rin chen gyi dam tshig gi phyag rgya bcing bar bya ste 'di ni 'phags pa nam mkha'i snying po dang dbang bskur ba'i rin po che'i dam tshig gi phyag rgya'o / /
ci'i slad du zhe na /
dbang bskur ba thams cad thob pa'i phyir ro zhes bya ba nor bu'i rigs thams cad rtogs pa ni 'dir dbang bskur ba thams cad thob par bya ste /
de'i don du dam tshig gi phyag rgya 'di'o / /
de dbang bskur ba ji lta ba bzhin du'o zhes bya ba la rdo rje rin chen gyi dam tshig gi phyag rgya'i gzugs te des rang dang gzhan dag la /
oM sarba badzra a d+hi pa ti s+t+waM a b+hi Shi ny+tsA mi b+hur b+hu ba swAHzhes bya ba'i sngags 'dis rdo rje rin chen gyi cod pan gyis dbang bskur bar bya'o / /
'di nyid snying gar zhes bya ba la rdo rje rin chen gyi phyag rgya bcings nas rang gi snying gar gzung bar bya ste 'di ni gter gyi rin chen gyi'o / /
gyen du kha blta'o zhes bya ba la rdo rje rin chen gyi phyag rgya pang bar ting nge 'dzin gyi tshul du gyen du kha blta bar gzung bar bya ste 'di ni bla na med pa'o / /
khu tshur spyi bor bzhag ste phyi'i me tog la sogs pas mchod pa dbul bar bya'o zhes bya ba la 'das ma thag tu bshad pa'i bla na med pa'i rin chen khu tshur spyi bor bzhag ste phyi nas me tog la sogs pa dbul ba'i mchod pa brgyad bya ba yin no / /
'di ltar bshad par 'gyur te /
bla na med pa'i rin chen gyi dam tshig gi phyag rgya spyi bor bzhag nas phab ste gyen du gtor ba ni rin chen me tog ma'i'o / /
de nyid spyi bor bzhag nas phab ste thur du blugs pa ni spos ma'i'o / /
de nyid de bzhin du phab nas mthe bong sbyar nas bskor ba ni mar me'i'o / /
de nyid de bzhin nyid du phab nas rab tu brkyang zhing byung ba'i tshul gyis rab tu sbyar bar bya ste 'di ni dri ma'i'o / /
de nyid phab nas rang gi snying gar sgeg pa rnam par sprul pa'i tshul du gzung bar bya ste 'di ni rin chen sgeg ma'i'o / /
de bzhin du phab ste khar yongs su bskor ba la spyi bor gzung bar bya ste 'di ni rin chen bzhad ma'i'o / /
de bzhin du yongs su phab la g.yon pa bkug pa'i dbyug pa byas la /
g.yas pa bkug pas pi wang brdung ba'i tshul du byas te 'di ni rin chen glu ma'i'o / /
de bzhin du phab ste gnyis su byas la gar byas nas spyi bor rin po che'i thal mo bcing bar bya ste 'di ni rin chen gar ma'i'o / /
de nyid de bzhin du phab nas g.yas pa'i mdzub mo lcags kyu bya ste 'di ni rin chen lcags kyu ma'i'o / /
de bzhin du mthe bong gnyis kyis mdud pa bya ste 'di ni rin chen zhags pa ma'i'o / /
de bzhin du mdzub mo dang mthe bo lu gu rgyud du bya ste 'di ni rin chen lcags sgrog ma'i'o / /
de bzhin du de nyid phab la gnyis kyi nang du mthe bong sbyar bar bya ste /
'di ni rin chen dril bu ma'i'o / /
dam tshig gi phyag rgya'o / /
'byor ba yang dag par rgyal ma'i dam tshig gi phyag rgya ni dbang bskur ba'i rin po che'i'o / /
dpal gyi lha mo'i dam tshig gi phyag rgya ni gter gyi rin po che'i'o / /
rab tu phun sum tshogs pa'i lha mo'i dam tshig gi phyag rgya ni nor bu rin po che'i rin chen gyi'o / /
mchod pa'i ming can gyi lha mo'i dam tshig gi phyag rgya ni bla na med pa'i rin po che yongs su gzung bar bya'o / /
'di nyid gnyis su byas la las kyi phyag rgya gzung bar bya'o zhes bya ba la 'di nyid gnyis su byas na las kyi phyag rgya'o / /
dbang bskur ba thams cad kyi rin po che'i gter gyi mchod pa thob pa'i don du yang dag par rdzogs pa'o zhes bya ba la bla na med pa yang dag pa'i rin po che'i dam tshig gi phyag rgya gnyis su byas nas nor bu'i khu tshur gnyis su 'gyur te des ni 'phags pa nam mkha'i snying po la sogs pa nas nor bu dril bu'i mthar thug pa'i las kyi phyag rgya bcings nas sgrub pa po la dbang bskur ba thams cad thob pa'i phyir rdzogs par 'gyur ba yin no / /
bcom ldan 'das 'phags pa nam mkha'i snying po'i las kyi dam tshig ni las rdzogs par byed pa'i phyag rgya sgrub pa po las kun gyi bsam pa thams cad yongs su rdzogs par byed pa yin no / /
de nyid kyi mtshan nyid bstan par bya ba'i phyir /
g.yon pa'i khu tshur snying gar bstod nas g.yas pa nor bu sbyin pa bkrol ba'o zhes bya ba la g.yon pa nor bu'i khu tshur rang gi snying ga'i phyogs su bstod pa'i tshul gyis gzung bar byas la g.yas pa rin po che'i khu tshur thams cad sbyin pa'i tshul du phral bar bya ste 'di ni 'phags pa nam mkha'i snying po'i las kyi phyag rgya'o / /
nor bu'i khu tshur gnyis kyis zhes bya ba la dbang bskur ba'i rin po che la sogs pa nas nor bu'i dril bu'i mthar thug pa'i bar rnams kyis nor bu'i khu tshur gnyis kho nas las kyi phyag rgya rnams bcing bar bya'o / /
'dis ni 'di ltar bshad par 'gyur te /
nor bu'i khu tshur gnyis bcings nas dpral bar gzung bar bya ste 'di ni dbang bskur ba'i rin po che'i las kyi phyag rgya'o / /
rang gi snying ga'i phyogs su gzung bar bya ste 'di ni gter gyi rin po che'o / /
pang bar gyen du kha blta bar gzung bar bya ste 'di ni nor bu rin po che'i'o / /
snying ga'i phyogs su nor bu phan tshun gzung bar bya ste 'di ni bla na med pa'i'o / /
dbang bskur ba'i rin po che'i phyag rgya nyid ni 'byor pa'i'o / /
gter rin po che'i phyag rgya ni dpal gyi lha mo'i'o / /
nor bu rin po che'i phyag rgya ni rab tu phun sum tshogs pa'i lha mo'i'o / /
bla na med pa'i phyag rgya ni mchod pa'i shes par bya'o / /
rang gi spyi bor bzhag la phab nas rang gi snying gar sgeg pa'i rnam par phral du gzung bar bya ste 'di ni rin chen sgeg mo'i'o / /
de bzhin du phab nas gnyis kyi nang du mthe bo sbyar te khar yongs su bskor nas spyi bor gzung bar bya ste 'di ni rin chen bzhad ma'i'o / /
de bzhin du phab nas g.yon pa'i mdzub mo bkug pa'i dbyug pa byas la g.yas pa bkug nas pi wang brdung ba'i tshul du bya ste 'di ni rin chen glu ma'i'o / /
de bzhin du phab nas gar byas la spyi bor rin po che'i thal mo che bcing bar bya ste 'di ni rin chen gar ma'i'o / /
de bzhin du phab nas g.yas pa'i mdzub mo lcags kyu bya ste 'di ni rin chen lcags kyu ma'i'o / /
de bzhin du phab la mthe bong gnyis kyis mdud pa byas la 'di ni rin chen zhags pa ma'i'o / /
de bzhin du phab la mdzub mo dang mthe bo mdud pa byas te 'di ni rin chen lcags sgrog ma'i'o / /
de bzhin du phab la gnyis kyi nang du mthe bong sbyar bar bya ste 'di ni rin chen dril bu ma'i las kyi phyag rgya'o / /
de ltar phyag rgya rnams kyi mtshan nyid bstan nas da ni rang gi lha'i snying po grong khyer chags pa'i glu dang bcas pa'i bzlas pa rjes su gnang ba sbyin zhing rang gi phyag rgya bsgrub par bya'o zhes bya ba'i cho ga 'dir rab tu bstan par bya ba'i phyir /
snying po'i ngag ces bya ba la sogs pa gsungs te rang gi lha'i bzla bar bya ba'i snying po ni snying po'i ngag go /
snying po'i ngag rang gi lha'i snying po de glu'i bstan bcos las bshad pa'i grong khyer ba'i chags pa'i glu dang bcas pa /
oM sarba badzra a d+hi pa ti s+t+waM a b+hi Shi ny+tsA mi b+hur b+hu wa swaHzhes bya ba la sogs pa'i bzlas pa bya zhing phyag rgya chen po la sogs pa'i dngos grub rin po che kye bdag la stsol cig /
ces bya ba'i tshig gis rnal 'byor pas gsol ba gdab cing phyag rgya chen po la sogs pa thams cad bsgrub par bya'o zhes bya ba ni tshig gi lhag ma'o / /
las la sbyor ba ni de bzhin du'o zhes bya ba mdor bstan pa'i tshig rnams kyi las kyi phyag rgya sgrub pa la nges par sbyor ba ji lta ba bzhin du bstan pa de bzhin du 'dir yang shes par bya'o zhes bya ba'i don to / /
'di ltar bshad par 'gyur te las kyi phyag rgya thams cad yi ge trAM brjod cing bcings nas las la nges par sbyar bar bya'o / /
da ni las brgya grub par byed pa'i phyag rgya de rnams kyi mtshan nyid bshad par bya ba'i phyir de ma grub na zhes bya ba la sogs pa gsungs te de nas kyi sgra ni snga ma bzhin no / /
nam mkha'i snying po ma grub na ji lta ba bzhin du bshad pa'i mtshan nyid can gyi rdo rje rin chen gyi dam tshig gi phyag rgya mdzod spu'i phyogs su bzhag nas dbang bskur ba ni nam mkha'i snying po la 'byor ba thams cad dgug pa la sogs pa'i tshig gis gsol ba gdab pa ni sgrub pa po bya ba yin no / /
chos kyi phyag rgya thams cad kyi tshogs ni rgyun te sngar bshad pa bzhin du tshig gi bsgo bas shes par bya'o / /
'di'i bshad pa yang sngar bshad pa ste khyad par med pas slar yang ma bshad do / /
don yod ces bya ba la sogs pa bshad zin to / /
ngag gi phyag rgya ni snying po'i bzlas pa ste /
nges tshig bsgrub pa ni 'dod pa'i dngos grub bsgrub pa'i phyir yid kyis tshig bsgo ba ste /
de nas mkha' ni nam mkha'i snying po las 'byor ba thams cad dgug pa la sogs pa yang dag par 'byung ba ste skye bar 'gyur ro / /
dpal mchog dang po'i rgya cher bshad pa shes rab kyi pha rol tu phyin pa 'byung ba zhes bya ba 'phags pa nam mkha'i snying po'i phyag rgya'i rgyud kyi bshad pa rdzogs so // //
de ltar rigs lnga'i phyag rgya'i rgyud bstan nas /
da ni phyi'i phyag rgya'i rgyud bstan par bya ba'i phyir de nas zhes bya ba la sogs pa gsungs te de nas kyi sgra ni snga ma bzhin no / /
rdo rje 'chang chen po'i rang bzhin can gyi rigs lnga ni nang ste /
de rnams kyi phyag rgya'i rgyu ni nang gi'o / /
de'i phyi rol pa ni ming po gsum la sogs pa'i dkyil 'khor bzhi'o / /
de'i phyag rgya ni phyag rgya chen po la sogs pa'i rang bzhin te /
de ston par byed pa'i rgyu ni 'di yin te /
phyag rgya chen po ni g.yon par kham phor dang /
g.yas na mda' stod pa'o zhes bya ba la lag pa g.yon pas kham phor 'dzin cing lag pa g.yas pas mda' stod pas te /
'di nyid gar gyi tshul gyis de rnams las kyi phyag rgyar 'gyur ro / /
dam tshig ni 'jug pa la'o zhes bya ba la sogs pa la mthe'u chung mthe bong dag gis lu gu rgyud du bcings la sor mo lhag ma rnams kyis rtse gsum pa'i rnam pa byas te /
'di ni de rnams kyi dkyil 'khor du 'jug pa'i phyag rgya ste dam tshig gi phyag rgya'o / /
ji lta ba bzhin du bzung bas lha mo rnams kyi'o zhes bya ba la bri ba'i cho gas ji lta ba bzhin du dga' ma la sogs pa'i sku'i gsang ba bshad pa de bzhin du phyag rgya bcing bar bya'o / /
'di ltar 'chad par 'gyur te /
lag pa g.yon pas gzhu bzung la /
lag pa g.yas pas mda' stod pa ni dga' ma'i phyag rgya chen po'o / /
lag pa g.yon pas kha T+wAM ga bzung la g.yas pas ral gri'i so ni srin mo'i'o / /
lag pa la gter gyi bum pas ni phag mo'i'o / /
g.yon pa'i khu tshur gyis bsnyems pa byas nas lag pa g.yas pas chu gri 'dzin pa ni grub pa mo'i phyag rgya chen po'o / /
dbus ma dang mthe'u chung zhes bya ba la sogs pa la rdo rje bsdams pa bcings nas dbus ma dang srin lag gi sor mo bzhi la mdzub mo dang mthe'u chung rnams kyi rtse mo bzhi sbyar bar bya ste 'di ni 'dir 'dus pa'o / /
'dis ni 'di ltar bshad par 'gyur te /
rdo rje bsdams pa phyir bcings nas mdzub mo dang dbus ma dang srin lag dang mthe'u chung gi sor mo rnams bsgreng bar byas la /
g.yas pa'i dbus ma g.yon pa'i mdzub mo'i rtse mo dang sbyar la /
g.yon pa'i dbus ma'i rtse mo g.yas pa'i mdzub mo'i rtse mo dang yang dag par sbyar zhing g.yas pa'i srin lag gi rtse mo g.yon pa'i mthe'u chung gi rtse mo dang yang dag par sbyar te /
g.yon pa'i srin lag gi rtse mo g.yas pa'i mthe'u chung gi rtse mo dang yang dag par sbyar ba byas nas gzung bar bya ste 'di ni srin mo rnams kyi dam tshig gi phyag rgya'o / /
dam tshig ces bya ba la sogs pa ni go sla'o / /
klu'i dkyil 'khor gyi phyag rgya bshad par bya ba'i phyir gdengs ka can gyi dbang po rnams kyi'o zhes bya ba la sogs pa gsungs te /
de la phyag rgya chen po ni bri ba'i phyag rgyar bstan pa'o / /
lag pa gnyis kyi mthe bong gnyis phan tshun mdud pa byas nas mthe bong dang sor mo'i gdengs ka bsgreng ba'i rang bzhin can gyi lto 'phye chen po'i lag pa zhes bya ba ste /
klu thams cad 'gugs par byed pa'i phyag rgya sngar bshad pa'o / /
'gugs pa'i sngags kyis de nyid gnyis su byas na lto 'phye'i lag pa zhes bya ste /
lto 'phye chen po'i lag pa gnyis su byas nas lag pa gcig gi sor mo lnga'i gdengs ka bsgreng ba'i rang bzhin can gyis gdengs ka'i lag pa zhes bya ba klu rnams kyi dam tshig 'dzin pa'i phyag rgya'o / /
dbus ma srin lag ces bya ba la sogs pa la dbus ma dang srin lag gi sor mo bzhi pos rdo rje bsdams pa nang du bcings la mthe'u chung gnyis kyi rtse mo yang dag par sbyar nas mdzub mo dang mthe bo dag gis dga' bar sbyor ba'i tshul du byas te 'dis ni dug thams cad 'bar ba'o / /
lcags kyu'i rnam pa can gyi mdzub mo gnyis kyis dug bkug la mdzub mo gnyis kyi rtse mo mthe bo gnyis kyi rtse mo dang yang dag par sbyar la gzung bar bya ste 'dis dug thams cad 'chi ba'o / /
'di gnyis kyi rtse mos dug gzhom par byas te de ltar na dug thams cad 'jig pa'o / /
'di nyid kyis dug thams cad za ba dang /
'pho ba dang /
dug med par byed pa yin no / /
gdug pa'i dkyil 'khor ni rdo rje khu tshur gyis gzung ba'i rdo rje khros nas myur du gzhig par bya'o zhes bya ba la rdo rje nyi ma me ltar 'bar ba'i rnal 'byor byas la g.yas pa'i rdo rje khu tshur gyis khro bo'i rdo rje blangs te /
khro bo'i khu tshur gyis sdigs mdzub la brtson pas khro zhing ji lta ba bzhin du bshad pa'i glu brjod cing myur du rkang pas mnye bar bya'o / /
dpal mchog dang po'i rgya cher bshad pa shes rab kyi pha rol tu phyin pa 'byung ba zhes bya ba las phyi'i dkyil 'khor gyi phyag rgya'i rgyud kyi bshad pa rdzogs so // //
de ltar phyi'i dkyil 'khor gyi phyag rgya'i rgyud bstan nas /
da ni bsdus pa'i dkyil 'khor gyi phyag rgya'i rgyud bstan par bya ba'i phyir de nas zhes bya ba la sogs pa gsungs te /
de nas kyi sgra ni snga ma bzhin no / /
bcom ldan 'das zhes bya ba ni dpal rdo rje sems dpa'o / /
thams cad kyi mchog dbang phyug dam pa zhes bya ba la byang chub chen po'i rang bzhin can gyis thams cad kyi mchog go / /
gzung ba dang 'dzin pa'i rnam par rtog pa'i gzhan dbang du ma gyur pa'i phyir dbang phyug go / /
dam pa zhes bya ba ni thog ma dang tha ma med pa'o / /
thams cad kyi mchog kyang de nyid yin la dbang phyug kyang de nyid yin te dam pa yang de nyid yin pas na thams cad kyi mchog gi dbang phyug dam pa'o / /
bcom ldan 'das thams cad kyi dbang phyug dam pa de'i phyag rgya 'di yin no zhes bya ba dang sbyar bar bya'o / /
de yang sku yi khyad par ji lta bu dang ldan pa yin zhe na /
nam mkha' thams cad khyab par byed cing rigs can gyi rang bzhin gyi gzugs sna tshogs pa'i sku gang la mnga' ba de ni sna tshogs pa'i sku chen pos te bsdus pa'i dkyil 'khor gyi rigs thams cad kyi lha sku'i gzugs 'dzin pa'i rdo rje 'chang chen po'o / /
sna tshogs pa'i sku chen po de nyid kyi phyag rgya ni phyag rgya bcing ba'i mtshan nyid kyi skabs su bab pa yin no / /
de la phyag rgya chen po bcing ba'i mtshan nyid ni bsdus pa'i dkyil 'khor bri ba'i cho gar bstan pa'i dpal rdo rje sems dpa' la sogs pa rnams kyis gzung bar bya'o / /
rdo rje thal mo sbyar nas ni / /
zhes pa la rdo rje thal mo bcings nas ba dan gsum ni yongs su gzung ba zhes bya ba la /
rdo rje thal mo ma bkrol bar lag pa gnyis kyis ba dan gsum bya'o / /
'di ltar bshad par 'gyur te /
rdo rje thal mo bcings nas srin lag gnyis nang du bcug la mthe bong gnyis so sor phye la mdzub mo gnyis kyi ngos la yang dag par sbyar bar gzung bar bya ste 'di ni khyab 'jug gi gzugs 'dzin pa'i rnam par snang mdzad dang /
rdo rje dpal gyi lha mo'i dam tshig gi phyag rgya rdo rje khyab 'jug ma zhes bya ba yin no / /
'di la sbyor ba dang bcas pa bstan pa'i phyir /
dor na thams cad gcod byed pa / /
zhes bya ba gsungs te 'di bcings nas bdud la sogs pa thams cad kyi steng du dor bar byas na bdud la sogs pa thams cad gcod par byed pa yin no / /
rdo rje 'khor lo'i phyag rgya zhes bya ba la sogs pa ni go sla'o / /
mthe'u chung mthe bo zhes bya ba la sogs pa la lag pa g.yon pa'i 'og tu kha blta bar byas la de'i steng du kha blta ba bzhag nas g.yas pa'i mthe bong dang g.yon pa'i mthe'u chung dang g.yon pa'i mthe bo dang /
g.yas pa'i mthe'u chung dag gis lu gu rgyud du bcings te /
dbus ma gsum pa dag gi rtse mo gsum pa byas te 'di ni rdo rje 'dzin ma zhes bya ba gtum pa'i dbang phyug gi gzugs 'dzin pa dang rdo rje dkar mo'i dam tshig gi phyag rgya'o / /
rdo rje pad+ma kha sbyar ni / /
zhes bya ba la sogs pa la sngar bshad pa'i rdo rje thal mo las byung ba'i 'jig rten dbang phyug gi phyag rgya ni rdo rje pad+mas te /
de bcings nas gang dang gang gi yul du gnas pa de dang de'i spyod lam gyis tshangs pa'i gzugs 'dzin pa'i bcom ldan 'das 'jig rten dbang phyug dang pad+ma'i sgrol ma bsgrub par bya ste /
'di ni tshangs pa'i gzugs 'dzin pa'i bcom ldan 'das 'phags pa spyan ras gzigs dbang phyug dang /
pad+ma'i sgrol ma'i dam tshig gi phyag rgya'o / /
rdo rje thal mo sbyar nas ni / /
zhes bya ba la sogs pa rdo rje thal mo bcings nas mthe bong gnyis kyi rtse mo yang dag par sbyar la de'i steng du mdzub mo gnyis rtse mo bkug pa'i rin po che gzung bar bya ste 'di ni lha'i gzugs 'dzin pa'i'o / /
nam mkha'i snying po dang nam mkha'i rdo rje ma ni dam tshig gi phyag rgya'o / /
dpal rdo rje sems dpa' la sogs pa rnams kyis ni sngar bshad pa kho nas dam tshig gi phyag rgyar gzung bar bya ste /
las kyi phyag rgya rnams ni rang gi rigs kyi dkyil 'khor du gsungs par shes par bya'o / /
da ni bsdus pa'i dkyil 'khor gyi las kyi tshogs kyi phyag rgya'i rgyud de nas zhes bya ba la sogs pa gsungs te /
de nas kyi sgra ni snga ma bzhin no / /
kye zhes bya ba ni de bzhin gshegs pa thams cad la bod pa'o / /
thams cad kyi mchog gi dbang phyug dam pa ni ji lta ba bzhin du bshad pa'i dpal rdo rje sems dpa' sna tshogs kyi sku ste /
de'i las kyi phyag rgya'i rgyud ni 'di yin te de la zhes bya ba la sogs pa la de la zhes bya ba'i sgra ni ngag nye bar dgod pa la'o / /
dang po ni thog ma nyid du'o / /
re zhig gi sgra ni rim pa la ltos pa'o / /
dang po'i dngos grub kyi phyag rgya ni dang po'i dngos grub kyi phyag rgya ste /
de rab tu grub par byed pa'i phyag rgya chen po rnams kyi stong 'gyur du 'gyur ba yin no / /
ji lta ba bzhin du dam tshig gi phyag mtshan rnams kyis zhes bya ba la sogs pa la dang po'i rdo rje dang rdo rje khyab 'jug ma dang rdo rje 'dzin pa dang rdo rje pad+ma'i ming can dang rdo rje rin po che'i dam tshig gi phyag rgya dang rdo rje myu gu'i ming can gyi ji lta ba bzhin du bshad pa'i dam tshig gi phyag mtshan rnams so / /
ji lta ba bzhin gyi dam tshig gi phyag mtshan de rnams kyi lag pa g.yas pa dang g.yon pa'i bya bar gyur pa de dag gi rdo rje chen po rab tu sbyor ba ni rjes su chags pa la sogs pa bsgom pa ste des nges par sbyor ba'i tshul sbyin pas te /
de la rdo rje sems dpa' la sogs pa'i rigs thams cad kyi dngos grub rab tu sgrub par byed pa'i phyag rgya chen po stong 'gyur du 'gyur ro / /
'di ltar bshad par 'gyur te /
dang po'i rdo rje bcings nas gnyis su byas la lag pa g.yas pa'i dang po'i rdo rje bzhin bzlum zhing rdo rje'i lta bas rjes su chags par bya'o / /
'bar ba'i lta bas dgug par bya'o / /
brtan pa'i lta bas thams cad bcing ba'o / /
rdo rje'i lta bas thams cad dbang du byed pa'o / /
lag pa g.yas pa'i dang po'i rdo rje de nyid rang gi rtags la gzung bar bya ste /
de ltar na bde ba thams cad 'phel bar 'gyur ro / /
rang gi snying gar gzung bar byas na yid bde ba thams cad 'phel bar 'gyur ro / /
dbang bskur ba thams cad gzung bar byas na /
phun sum tshogs pa thams cad 'phel bar 'gyur ro / /
lag pa g.yas pa'i dang po'i rdo rje de nyid kyi dbus ma'i rdo rje rang gi snying gar bzhag la de'i 'og tu rang gi snying gar bzung zhing btung bar byas ni tshe ring ba thams cad 'phel bar 'gyur ro / /
rang gi rtags su bzhag nas rang gi khar bzung zhing btung bar byas na na tshod 'phel bar 'gyur ro / /
rang gi snying gar bzung zhing btung bar byas na gzugs 'phel bar 'gyur ro / /
dbang bskur ba'i gnas su bzhag la de'i rjes la khar bzung zhing 'thungs na gzi brjid 'phel bar 'gyur ro / /
lag pa g.yas pa'i dang po'i rdo rje'i mdzub mo bsgreng ba gzung bar byas na /
dpal chen po 'phel bar 'gyur ro / /
de nyid kyi sor mo dbus ma bsgreng ba gzung bar byas na sgra snyan pa chen po 'phel bar 'gyur ro / /
de nyid mthe'u chung bsgreng bas bzung na grags pa chen po 'phel bar 'gyur ro / /
de nyid kyi dpung par stod pa'i tshul byas te stobs chen po 'grub po / /
rang gi snying gar stod par byas na ye shes chen po 'grub po / /
spyi bor stod par byas na las 'grub par 'gyur ba yin no / /
de bzhin du nam mkha'i dngos po thams cad skyed pa'i tshul byas na rdzu 'phrul thams cad mthong bar 'gyur ro / /
mdzub mo dang srin lag gis 'bar ba'i tshul du byas na cho 'phrul thams cad ston pa'o / /
de nyid bcings nas rang gi snying gar dga' ba skyed pa'i tshul byas nas 'dzin na rmad du byung ba thams cad ston pa'o / /
de nyid bcings nas rang gi lus la bskor ba byas na rnam par 'phrul pa thams cad ston par 'gyur ro / /
de nyid thams cad du bskor nas mig tu gzung bar byas na bden pa thams cad mthong ba'o / /
de bzhin du bskor nas rna ba gnyis su 'dzin na bden pa thams cad thos pa'o / /
de bzhin du bskor nas lcer gzung bar byas na thams cad smra ba'o / /
de bzhin du bskor nas rang gi lus la 'dzin na thams cad lus kyis 'khyud pa'o / /
de nyid bcings nas sor mo dbus mas mig la reg na bde ba'i mchog thams cad mthong ba'o / /
bka' stsal ba'i tshul byas na bka' bsgo ba thams cad ston pa'o / /
bka' stsol ba'i lan ston pa'i tshul byas na bka' stsol ba thams cad kyi lan ston pa'o / /
de nyid dbus ma'i rdo rje gter 'don pa'i tshul gyis mdzod spu'i phyogs su 'dzin na gter thams cad 'don pa'o / /
nor dgug pa'i tshul du gzung bar byas na nor thams cad 'phrog pa'o / /
rgyal srid thob pa'i tshul bzung na rgyal srid thams cad thob po / /
skye bo'i tshogs thams cad la rag las par bya ba'i bsam pas bzhag na grong khyer sprul pa'o / /
nags tshal dang chu bo sprul pa'i bsam pas bzhag na nags dang chu bo sprul par 'gyur ro / /
lag pa g.yas pa'i dang po'i rdo rje nyid kyi dbus ma'i rdo rje thams cad bskor bar byas na lha'i yul sprul par 'gyur ro / /
dkon mchog gsum sprul pa'i bsam pas thams cad du bskor bar byas na lha'i rin po che sprul par 'gyur ro / /
lha'i grogs dang bran sprul pa'i bsam pas bskor ba byas te de ltar na de sprul par 'gyur ro / /
lha yul la sogs pa ji lta ba bzhin du sprul pa la yongs su longs spyod pa'i bsam pas thams cad du bskor ba byas te /
de ltar na lha'i yul la sogs pa thams cad la yongs su longs spyod par 'gyur ro / /
mtshungs pa med pa'i lta bas blta zhing de nyid kyi dbus ma'i rdo rje'i lta bas blta bzhin du 'dod pa'i 'bras bu smin par skyed pa'i tshul du bya ste /
de ltar na skad cig mas sa'i steng thams cad nas 'bru smin pa la sogs pa bskyed par 'gyur ro / /
khro bo'i lta bas chu med pa'i phyogs su chu skyed pa'i tshul gyis chu'i phung po chen po 'byung ba yin no / /
'bar ba'i lta bas mun pa chen po bskyed par 'gyur ro / /
de nyid dbus ma'i rdo rje myang ba'i tshul du byas na dngos po thams cad za ba'o / /
btung ba'i tshul du byas na thams cad btung ba'o / /
rol du bcug pa'i tshul bstan zhing bskyed pa bskyod par byas na thams cad rol du bcug pa'o / /
spyi bos bka' bsgo ba'i tshul du byas na las thams cad la nges par sbyor bar 'gyur ro / /
g.yas pa'i dang po'i rdo rje de nyid de bzhin gshegs pa thams cad rjes su dran pas thams cad du bskor bar byas na de bzhin gshegs pa thams cad mthong ba'o / /
byang chub sems dpa' thams cad rjes su dran pas byang chub sems dpa' thams cad mthong ba'o / /
rdo rje 'chang thams cad dran pas rdo rje 'chang thams cad mthong ba'o / /
rdo rje rjes su dran pas rdo rje mthong bar 'gyur ro / /
lag pa g.yas pa'i dang po'i rdo rje de nyid kyis mthe'u chung dang mthe bong dang /
dbus ma'i rdo rje yang dag par sbyar la snying gar bzung na bdag nyid kyi lus la rdo rje sems dpa' la sogs pa'i sprul pa grub par 'gyur ro / /
mi snang pa'i bsam pas mi snang ba grub pa'o / /
nam mkhar 'gro ba'i bsam pas nam mkhar 'gro bar 'gyur te /
shin tu phra ba dang rags pa du ma la rab tu 'jug pa ston par 'gyur ro / /
de nyid bcings nas mdzub mo bsgreng ste 'og tu ltung ba'i tshul du yi ge hUM gis sdigs mdzub byas te /
de ltar na 'jig rten gsum gyi bdag po thams cad 'jug par 'gyur ro / /
dbang du bya ba'i bsam pas sdigs mdzub byas te de ltar 'jig rten gsum gyi bdag po thams cad dbang du byed pa'o / /
bcings pa'i tshul gyis sdigs mdzub byas na 'ching ba'o / /
las thams cad nges par sbyor ba'i sdigs mdzub byas te de ltar na 'jig rten gsum gyi bdag po thams cad la nges par sbyor bar 'gyur ro / /
de nyid bcings nas de'i dbus ma'i rdo rje phral ba phyed mig gi tshul du byas na lha thams cad gzhug pa dang /
bcing ba dang /
dbang du bya ba dang /
las thams cad la sbyor bar 'gyur ro / /
de nyid bcings nas rang gi snying gar bzhag la g.yo zhing btsum pa'i lta bas 'og tu blta zhing yi ge ha bzlas na klu thams cad 'byin pa'o / /
yi ge hUM gis klu thams cad 'dul ba'o / /
yi ge ho yis klu thams cad dbang du byed pa'o / /
d+h+r-ika ces bya ba bzlas par bya ste /
de ltar na klu thams cad la nges par sbyor bar 'gyur ro / /
sa la gnod sbyin la sogs pa'i gdong bris la lag pa g.yas pa'i dang po'i rdo rjes dbus ma'i rdo rje g.yo zhing btsum pa'i lta bas blta zhing gnod sbyin la sogs pa dgug pa'i tshul byas te de ltar na de dag 'gugs par 'gyur ro / /
dbang du bya ba'i tshul du byas na dbang du byed pa'o / /
'ching ba'i tshul du byas na 'ching ba'o / /
las thams cad la sbyar ba'i tshul du byas te /
de ltar na las thams cad la sbyor bar 'gyur te /
de thams cad du dbus ma'i rdo rje gnod sbyin la sogs pa'i khar bzhag nas zhes shes par bya'o / /
lag pa g.yas pa'i dbus ma'i rdo rje la bzhag na dkyil 'khor brtag pa'o / /
rang gi khar bzhag na dkyil 'khor du zhugs par 'gyur ro / /
phyag byas na mchod par 'gyur ro / /
rang gi snying gar bzhag na dkyil 'khor grub par 'gyur ro / /
lag pa g.yas pa'i dang po'i rdo rje de nyid bcings nas myur du rang gi snying gar dral bar byas na phyag rgya thams cad dgug pa dang bcing ba dang /
brtan par byed pa dang /
phyag rgya thams cad 'grub par 'gyur ro / /
de nyid bcings nas yi ge dzaHsa rdo rje sems dpa' la sogs pa thams cad dgug pa'o / /
yi ge hUM gis gzhug pa'o / /
yi ge baM gyis bcings pa'o / /
yi ge hoHsa dbang du byed par 'gyur ro / /
de nyid bcings nas dbus ma'i rdo rje bsgreng bar byas la spyi bor gzung bar byas te de ltar na las thams cad rab tu sgrub pa'o / /
rang gi snying gar gzung bar byas na las thams cad rnam par 'jig par mi 'gyur ro / /
rang gi snying gar gzung bar byas na las thams cad brtan par byed pa'o / /
phyogs thams cad du bskor bar byas te de ltar na sgra snyan pa thams cad rab tu gsal bar 'gyur ro / /
de nyid bcings nas rang gi snying gar bzhag la bdag nyid rdo rje'i rang bzhin can du bsgom par bya ste /
de ltar na rdo rje thams cad dgug pa dang gzhug pa dang bcing ba dang dbang du byed par 'gyur ro / /
bdag nyid byang chub sems dpar bsgom par bya ste /
de ltar byang chub sems dpa' thams cad dgug pa dang /
gzhug pa dang /
bcing ba dang /
dbang du byed par 'gyur ro / /
bdag nyid de bzhin gshegs par bsgom par bya ste de ltar na de bzhin gshegs pa thams cad dgug pa dang /
gzhug pa dang /
bcing ba dang /
dbang du byed par 'gyur ro / /
bdag nyid rdo rje sems dpa' bsgom par bya ste de ltar na rdo rje 'chang chen po dgug pa dang gzhug pa dang bcing ba dang dbang du byed par 'gyur ro / /
de ltar na lag pa g.yas pa'i dang po'i rdo rjes las brgya sgrub pa yin no / /
ji ltar lag pa g.yas pa'i rdo rjes las brgya bsgrub par 'gyur ba de bzhin du lag pa g.yon pa'i dang po'i rdo rjes kyang 'das ma thag tu bshad pa'i las brgya po de nyid sgrub pa yin te /
de ltar na las brgya phrag gnyis su 'gyur ro / /
las nyis brgya po 'di dag dpal rdo rje sems dpa'i oM AHhUM d+hIHtra~M` zhes bya ba bsdus pa'i dkyil 'khor du gsungs pa'i snying po brjod cing rnal 'byor pas rab tu bsgrub par bya ba yin no / /
de nas rdo rje khyab 'jug gi de bzhin gshegs pa'i rnal 'byor la rdo rje khyab 'jug ma zhes bya ba'i dam tshig gi phyag rgya bcings la /
gnyis su byas te lag pa g.yas pa'i rdo rje khyab 'jug gi phyag rgyas de bzhin gshegs pa rnam par snang mdzad kyi dkyil 'khor chen po las gsungs pa'i las brgya'i snying po'i sngags 'di bsgrub par bya ste /
oM badzra na ra yA na tshin+d+ha bin+d+ha a pra ti ha ta badzra tsak+Sha na ho b+ha ga bA na badzra thA ga ta dzaHhUM baM hoHbadzra d+ha ra ya s+t+waM zhes bya'o / /
de la las brgya bsgrub pa'i phyag rgya bcing ba ni 'di yin te /
lag pa g.yas pa rdo rje khyab 'jug bcings la nad bcing bas nad 'jig par 'gyur ro / /
rang gi mig yongs su sbyangs pas mya ngan 'jig pa'o / /
rang gi snying gar gzhag par byas na yid mi bde ba thams cad 'jig pa'o / /
de nyid kyis nad pa'i lus la byab par byas na nad thams cad 'jig pa'o / /
de nyid kyis kun du bskor zhing zas la mngon par bsngags na sbyar dug zos pa 'jig pa'o / /
de nyid kyis byur la mngon du phyogs par khros nas dor bar byas na byur 'jig pa'o / /
de nyid kyis phur bu blangs te yid kyis gdon par byas te de ltar na byad 'jig pa'o / /
de nyid kyis rting pas brdeg pa'i tshul byas na ro langs thams cad 'jig pa'o / /
de nyid kyis yi ge oM bris te phyis na sngags thams cad rnam par 'jig pa'o / /
de nyid kyis so rnams kyis gzung bar byas na sman thams cad rnam par 'jig pa'o / /
de nyid khro ba dang bcas pas bgegs la bsnun par byas na bgegs thams cad 'jig pa'o / /
de nyid kyis log 'dren gyi steng du 'khor lo dag dbab par byas na log 'dren thams cad 'jig pa'o / /
de nyid kyis ral gri bris nas phyis na sdig pa thams cad rnam par 'jig pa'o / /
de nyid kyis sbyin sreg gi tshul du byas na rmi lam ngan pa thams cad 'jig pa'o / /
de nyid kyis dUr ba'i sbyin sreg byas na dus ma yin pa'i 'chi ba 'jig pa'o / /
de nyid kyis rims kyis gzung ba la byams pa'i lta bas bya bas na rims pa thams cad rnam par 'jig pa'o / /
de nyid kyis gdon gyis gzung ba'i skra la bzung bas bskyod na gdon thams cad rnam par 'jig pa'o / /
de nyid kyis steng du kha T+wAM ga 'dzin pa'i tshul du byas na nam mkha' la 'gro ba thams cad 'jig pa'o / /
de nyid rang gi khyim du bskor bar bya ste de ltar na yams thams cad 'jig pa'o / /
de nyid rang gi khyim du gzhag par byas na nye bar 'tshe ba thams cad rab tu 'jig pa'o / /
de nyid khyim du rab tu gzhug par byas na ltas ngan 'jig pa'o / /
de nyid snying ga'i phyogs las bton na gnod pa 'jig pa'o / /
de nyid lus la bskor ba byas na lus kyi sdug bsngal thams cad rab tu 'jig pa'o / /
de nyid kyis de dag 'byin pa'i tshul byas na ngag gi sdug bsngal thams cad rab tu 'jig pa'o / /
de nyid snying ga'i phyogs su bsdams par byas te de ltar na sems kyi sdug bsngal 'jig par 'gyur ro / /
de nyid rang gi snying gar bstan par byas te de ltar na tshe chen po 'phel bar 'gyur ro / /
de nyid dbang po thams cad la gzhag par byas te de ltar na na tshod chen po 'phel bar 'gyur ro / /
de nyid khar bskor bar byas na mdangs chen po 'phel bar 'gyur ro / /
de nyid dpral bar bzhag na gzi brjid chen po 'phel bar 'gyur ro / /
de nyid snying gar gzhag par bya ste de ltar na gzi brjid 'phel bar 'gyur ro / /
de nyid phrag pa gnyis la gzhag par byas na stobs 'phel bar 'gyur ro / /
de nyid 'og tu gzhag par byas na spro ba 'phel bar 'gyur ro / /
de nyid kyis phreng ba 'ching ba'i tshul byas na brtson 'grus 'phel bar 'gyur ro / /
de nyid dbang po thams cad la gzhag par byas na dpal chen po 'phel bar 'gyur ro / /
de nyid spyi bor gzhag par byas na skal ba bzang po 'phel bar 'gyur ro / /
de nyid khar gzhag par byas na bsod nams grub par 'gyur ro / /
de nyid kha las gdon par byas na ming 'phel bar 'gyur ro / /
de nyid thams cad du bskor ba byas na sgra snyan par 'gyur ro / /
de nyid phyogs thams cad du bskor ba byas na grags pa 'phel bar 'gyur ro / /
de nyid bcings nas de bzhin gshegs pa rjes su dran pa bsgom par byas na dran pa 'phel bar 'gyur ro / /
de nyid snying las 'byin pa'i tshul byas na blo gros 'phel bar 'gyur ro / /
de nyid snying gar bzhag nas dga' ba skyed par byas na bstan pa 'phel bar 'gyur ro / /
de nyid bcings nas bdag nyid sangs rgyas kyi skur bsgom par bya ste de ltar na de bzhin gshegs pa 'phel bar 'gyur ro / /
de nyid bcings nas sangs rgyas thams cad bsgoms pas de bzhin gshegs pa'i ting nge 'dzin 'phel bar 'gyur ro / /
de nyid phung po lnga rnams la gzhag par byas na tshogs 'phel bar 'gyur ro / /
de nyid lcer gzhag par byas na de bzhin gshegs pa'i gsung 'phel bar 'gyur ro / /
de nyid bcings la yid kyis de bzhin gshegs pa thams cad la phyag 'tshal bar bya ste de ltar na yid 'phel bar 'gyur pa yin no / /
de nyid bcings nas gtong ba rjes su dran pa bsgom par bya ste de ltar na sbyin pa'i pha rol tu phyin pa grub pa'o / /
de nyid bcings nas tshul khrims rjes su dran pa bsgom par bya ste de ltar na tshul khrims kyi pha rol tu phyin pa grub pa'o / /
de nyid bcings nas bzod pa'i pha rol tu phyin pa bsgom par byas te /
de ltar na bzod pa'i pha rol tu phyin pa grub pa'o / /
de nyid bcings nas brtson 'grus kyi pha rol tu phyin pa bsgom par byas te de ltar na brtson 'grus kyi pha rol tu phyin pa grub pa'o / /
de nyid bcings nas bsam gtan gyi pha rol tu phyin pa bsgom par byas te de ltar na bsam gtan gyi pha rol tu phyin pa grub pa'o / /
de nyid bcings nas shes rab kyi pha rol tu phyin pa bsgom par byas te de ltar na shes rab kyi pha rol tu phyin pa grub pa'o / /
de nyid bcings nas ye shes kyi pha rol tu phyin pa bsgom par bya ste de ltar na ye shes kyi pha rol tu phyin pa grub pa'o / /
de nyid bcings nas stobs kyi pha rol tu phyin pa bsgom par bya ste /
de ltar na stobs kyi pha rol tu phyin pa grub pa'o / /
de nyid bcings nas thabs kyi pha rol tu phyin pa bsgom par bya ste de ltar na thabs kyi pha rol tu phyin pa grub pa'o / /
de nyid bcings nas smon lam gyi pha rol tu phyin pa bsgom par bya ste /
de ltar na smon lam gyi pha rol tu phyin pa grub pa'o / /
de nyid bcings nas mdun du rdo rje bsgom par byas te de ltar na rdo rje grub pa'o / /
de nyid bcings nas gzungs la sogs pa mngon par brjod nas nges par bsgom par bya ste de ltar na gzungs grub pa'o / /
de nyid bcings nas sangs rgyas kyis bsgom par bya ste de ltar na de dag grub pa'o / /
de nyid bcings nas pha rol tu phyin pa bcu'i spyod pa bsgom par bya ste de ltar na de grub pa'o / /
de nyid bcings nas so so yang dag par bzhi bsgom par bya ste de ltar so sor yang dag par rig pa grub pa'o / /
de nyid bcings nas sangs rgyas kyi chos ma 'dres pa bco brgyad bsgom par bya ste de ltar na de dag grub pa'o / /
de nyid bcings nas chos bsgom par bya ste de ltar na chos grub pa'o / /
de nyid bcings nas las bsgoms pas de grub pa'o / /
de nyid bcings nas sems can gyi don bsgoms pas sems can gyi don grub pa'o / /
de nyid bcings nas sangs rgyas kyi don bsgoms pas sangs rgyas kyi don grub pa'o / /
de nyid bcings nas de bzhin gshegs pa'i sku bsgoms pas lus grub pa'o / /
de nyid bcings nas gsung bsgoms pas ngag grub pa'o / /
de nyid bcings nas sems dpa'i rdo rje bsgom par bya ste de ltar yid grub pa'o / /
de nyid bcings nas bdag nyid rdo rje bsgom par bya ste de ltar na rdo rje chen po grub pa yin no / /
de nyid bcings nas oM bo d+hi tsit+ta badzra zhes bzla bar bya ste de ltar na byang chub chen po'i sems skye ba grub par 'gyur ro / /
oM sa man+ta b+ha dra tsar+ya yi ni t+ya zhes bzlas par bya ste de ltar na kun du bzang po'i spyod pa sna tshogs rdzogs pa'o / /
oM tsin+d+ra ma ni zhes bya ba bzla bar bya ste de ltar na sems can gyi don grub pa'o / /
oM a ni ru d+ha ni zhes bzla bar bya ste de ltar na lhums su 'jug pa sgrub pa'o / /
oM dza ti bi brti zhes bya ba bzla bar bya ste de ltar na bltams pa'i sa ston pa'o / /
oM sarba bi ga dz+nya ni zhes bya ba bzla bar bya ste de ltar na gzhon nu rol bsgrub pa'o / /
oM ma hA bi ra ga d+harmA zhes bya ba bzla bar bya ste de ltar na mngon par 'byung ba sgrub pa'o / /
oM bar+ya ba ka tse zhes bya ba bzla bar bya ste de ltar na dka' thub kyi spyod pa grub pa'o / /
oM sa d+ha na ga mi ni zhes bya ba bzla bar bya ste de ltar na byang chub chen po'i snying po la 'dug pa sgrub pa'o / /
oM badzra dri d+h+ra tsid+d+hi hUM zhes bzla bar bya ste de ltar na bdud 'dul ba'o / /
oM sarba ta thA ga ta zhes bya ba bzla bar bya ste de ltar na mngon par rdzogs pa'i byang chub sgrub pa'o / /
oM swa b+hA ba shud+d+ha d+harmA te dz+nyA na bi shu shud+d+he zhes bya ba bzla bar bya ste de ltar na chos kyi 'khor lo rab tu bskor ba'o / /
oM karma bi shud+d+ha na zhes bya ba bzla bar bya ste de ltar na mu stegs can thams cad tshar gcod pa'o / /
hUM ni sum+b+ha badzre ni phaT ces bya ba bzla bar bya ste de ltar na 'jig rten gsum po thams cad las rnam par rgyal bar 'gyur ro / /
oM karmA ra ge zhes bya ba bzla bar bya ste de ltar na lha las bab bsgrub pa'o / /
oM badzre badzre ni zhes bya ba bzla bar bya ste de ltar na 'dus pa chen po byin gyis brlab pa'o / /
oM sarba d+harma mi ni zhes bya ba bzla bar bya ste de ltar na dug thams cad 'dul ba sgrub pa'o / /
oM he zhes bya ba bzla bar bya ste de ltar na 'dul ba l+tsa rab tu gzhag pa'o / /
oM akA ro mu khaM zhes bya ba bzla bar bya ste de ltar na ngan song thams cad las son pa'o / /
oM pradz+nyA pA ra mi ta zhes bya ba bzla bar bya ste de ltar na mdo sde thams cad bton pa'o / /
oM baM hUM zhes bya ba bzla bar bya ste de ltar na rtog pa thams cad byin gyis brlab pa'o / /
oM A zhes bya ba bzla bar bya ste de ltar na dngos grub thams cad stsol ba'o / /
oM sarba ta thA ga ta kA ya gra zhes bya ba bzla bar bya ste de ltar na de bzhin gshegs pa thams cad kyi sku so sor thob pa'o / /
oM sarba ta thA ga ta bA ka bi shud+d+he zhes bya ba bzla bar bya ste de ltar na de bzhin gshegs pa thams cad kyi gsung thob pa'o / /
oM sarba ta thA ga te tsit+ta badzre zhes bya ba bzla bar bya ste de ltar na de bzhin gshegs pa thams cad kyi thugs so sor thob pa'i rnam par 'phrul pa sgrub par 'gyur ro / /
de ltar lag pa g.yas pa'i rdo rje khyab 'jug gi phyag rgyas las brgya sgrub pa yin no / /
ji ltar lag pa g.yas pa'i rdo rje khyab 'jug gi las brgya po 'di sgrub pa de bzhin du lag pa g.yon pa'i rdo rje khyab 'jug gi yang 'das ma thag tu bshad pa'i las brgya po 'di dag yin te de bzhin gshegs pa'i las brgya gnyis pa yin no / /
rdo rje rtse gsum 'dzin pa'i rdo rje gtum pa'i dbang phyug gi gzugs 'dzin pa'i rdo rje nyi ma me ltar 'bar ba'i rnal 'byor byas la rdo rje 'dzin pa zhes bya ba'i phyag rgya bcings nas gnyis su byas nas lag pa g.yas pa'i rdo rje 'dzin pa'i phyag rgyas oM badzra kro d+ha yo gi ni shwa ra ma hA badzra shu lo gra ba ne ho b+ha ga bA na badzra tsaN+De shwa Sha aHha ha ha ha hi zhes bya ba brjod cing /
bcom ldan 'das rdo rje nyi ma me ltar 'bar ba'i las brgya'i cho ga 'di bsgrub par bya ste /
phyag rgya de nyid kyis blugs gzar blangs la ke tshe dang til mar tsha ba'i sbyin sreg byas te de ltar na de thams cad sreg par 'gyur ro / /
phyag rgya de nyid kyis bsgrub par bya ba la gtang bar bya ste de ltar na thams cad bskrad par 'gyur ro / /
de nyid kyis bcings pa'i tshul du byas te de ltar na thams cad rmugs pa'o / /
de nyid kyis thams cad rengs pa'i tshul du byas na thams cad rengs pa'o / /
de nyid bcings nas mig gnyis btsum par bya ste de ltar na thams cad gnyid log tu bcug pa'o / /
khro bo'i lta bas bsgrub bya la blta zhing phyag rgya 'di nyid kyis sdigs mdzub byas te de ltar na thams cad la rgyas btab pa'o / /
de nyid bcings nas glod par byas te de ltar na thams cad rmongs pa'o / /
de nyid bcings nas sdigs mdzub kyis bsgrub bya bying ba'i tshul du byas te de ltar na thams cad rmugs pa'o / /
sdigs mdzub kyis skye ba la 'ching ba'i tshul te de ltar na thams cad rgyas btab pa'o / /
sdigs mdzub kyis lu gu rgyud 'ching ba'i tshul du byas nas de btsir bar bya ste de ltar na thams cad btsir ba'o / /
sdigs mdzub kyis lu gu rgyud btsir bar byas la de nyid kyis dral ba'i tshul du byas na thams cad dral ba'o / /
sdigs mdzub kyis bsgrub bya la brdeg pa'i tshul bya ste de ltar na thams cad la rdeg pa'o / /
de nyid bcings nas sdigs mdzub kyis gyen du 'bar ba'i tshul du bya ste de ltar na thams cad 'bar ba'o / /
de nyid kyi sdigs mdzub dang yid kyis sor mo dbus ma bsgreng ba bsgrub bya ltung ba'i tshul gyis dbab par bya ste de ltar na thams cad ltung ba'o / /
de nyid bcings nas mdzub mo 'bar ba'i tshul du bya ste de ltar na 'tshed pa'o / /
de nyid bcings nas gcod pa'i tshul du de nyid sbyar bar bya ste de ltar na thams cad gcod pa'o / /
de nyid bcings nas mdzub mos bsgrub bya rnam par dral ba'i tshul du bya ste de ltar na thams cad dral ba'o / /
de nyid bsgrub bya phye mar rlog pa'i tshul rab tu sbyar bar bya ste de ltar na thams cad phye mar rlog pa'o / /
de nyid bcings nas sor mo thams cad phyogs bcur dor bar bya ste de ltar na thams cad dor ba'o / /
de nyid myur du grol bar bya ste de ltar na thams cad rnam par 'joms pa'o / /
de nyid kyis drang zhing g.yo bas sdigs mdzub byas te de ltar na rims thams cad bskyed pa'o / /
de nyid bcings nas mdzub mo gdengs ka'i rnam pa can du byas la de'i bsgrub bya la sdigs mdzub bya ste de ltar na dug ldang ba'o / /
de nyid bcings nas mdzub mo so rnams kyis gzung bar bya ste de ltar na bsgrub bya gdon gyis 'dzin du gzhug pa yin no / /
de nyid bcings nas smyo ba dang rgyug pa bstan par bya ste de ltar na thams cad smyor gzhug pa'o / /
de nyid bcings nas mdzub mos se gol gtogs pa'i sgra 'byin pa'i tshul du bya zhing bsgrub bya bkug la yid kyis rtog par bya ste de ltar na thams cad gsod par 'gyur ro / /
de nyid bcings nas bsgrub bya nye bar 'dug pa'i tshul du sbyar bar bya ste de ltar na thams cad nye bar 'dug par 'gyur ro / /
de nyid sa la rab tu gzhag par bya ste de ltar na thams cad dgod pa'o / /
de nyid bskyod par bya ste de ltar na thams cad g.yor gzhug pa'o / /
de nyid bcings nas rang gis gar byas te de ltar na thams cad gar byed du gzhug pa'o / /
de nyid kha las gyen du drang bar bya ste de ltar na thams cad glu len du gzhug pa'o / /
de nyid rlabs kyi tshul du sbyar bar bya ste de ltar na thams cad rtser gzhug pa'o / /
de nyid thams cad du brlab par bya ste de ltar na thams cad rtsed 'jo byed du gzhug pa'o / /
de nyid bcings nas ha har dgod par bya ste de ltar na ha har dgod du gzhug pa'o / /
de nyid bskor bar bya ste de ltar na thams cad bskor du gzhug pa'o / /
de nyid dgug par bya ste de ltar na thams cad dgug pa'o / /
de nyid mdun du tshur drang bar bya ste de ltar na thams cad tshur 'dren pa'o / /
de nyid mdun du gtang bar bya ste de ltar na thams cad gtong ba'o / /
de nyid yongs su bskor nas nub pa'i tshul du gzung bar bya ste de ltar na thams cad nub pa'o / /
de nyid gyen du drang bar bya ste de ltar na thams cad gyen du 'byung ba'o / /
de nyid myur du dor bar bya ste de ltar na thams cad dor ba'o / /
de nyid myur du bteg par bya ste de ltar na thams cad 'degs pa'o / /
de nyid zur du tshur drang bar bya ste de ltar na thams cad tshur drang ba'o / /
de nyid bcings nas rang gi nga ro byas te de ltar na thams cad nga ro 'don pa yin no / /
de nyid bcings nas rang nyid du bar bya ste de ltar na thams cad du ba'o / /
de nyid kyis bdag nyid la brdung bar bya ste de ltar na thams cad brdung bar 'gyur ro / /
de nyid kyis snying gar brdeg par bya ste de ltar na thams cad gsod par 'gyur ro / /
de nyid kyis rang gi skra 'bal bar bya ste de ltar na thams cad kyis rang gi skra 'bal ba'o / /
de nyid bcings nas bsgrub bya phan tshun rnam par sdang bar bya ste de ltar na thams cad rnam par sdang ba'o / /
de nyid kyis rang gi gos brjes par bya ste de ltar na gos brje bar 'gyur ro / /
de nyid kyis gyen du 'bar ba skyed pa'i tshul gyis khro bas rab tu g.yo ba mdzub mos byas te de ltar na khro ba 'bar bar 'gyur ro / /
de nyid kyis mdzub mo'i lcags kyus thams cad dgug pa'o / /
de nyid kyis bsgrub bya gzhug pa'i tshul gyis thams cad 'jug pa'o / /
de nyid kyis mdzub mo dang mthe bong dag gis se gol gtogs par bya ste de ltar na thams cad 'bebs pa'o / /
de nyid bcings nas de bzhin du se gol gtogs pa'i sgras pra dbab pa thams cad sgrub pa'o / /
de nyid bcings nas mdzub mo lce la reg par bya ste de ltar na thams cad smra ba'o / /
de nyid g.yas su 'khyil ba'i ba spu ston pa'i tshul gyis bskor bar bya ste de ltar na sgyu ma thams cad ston pa'o / /
de nyid kyis ltung ba slong ba'i tshul du bya ste de ltar na thams cad so sor bton pa'o / /
de nyid bcings nas dus kyi 'khor lo rab tu bsgom par bya ste de ltar na dus kyi 'khor lo rab tu yongs su bskor ba'o / /
de nyid bcings nas khro bo'i lta bas yid kyis 'dod pa'i shing drung rnams kyi 'dab ma dang me tog dang 'bras bu rnams ston pa'o / /
de nyid bcings nas khro bo'i lta bas blta zhing 'bru thams cad ston par byed pa'o / /
de nyid bcings nas byams pa'i lta bas rims ldog par byed pa'o / /
de ltar bcings nas smin ma bskyod pa'i 'phrog pa dag gis sbyar ba'i dug 'phrog par byed pa'o / /
de nyid bcings nas rnams bstan par bya ste de ltar na gdon thams cad las grol ba'o / /
de nyid bcing nas yi ge phu brjod par bya ste de ltar na dug thams cad ldog pa'o / /
de nyid kyis mkha' 'gro ma rnams kyis bzung ba la brdeg par bya ste de ltar na mkha' 'gro ma dang gdon thams cad las grol ba'o / /
de nyid rgyal mtshan bsgreng ba'i tshul gyis steng du gzung bar bya ste de ltar na sangs rgyas thams cad 'byon pa'o / /
de nyid bcings nas khro ba dang bcas pa'i 'jigs byed kyi lta bas gzhan gyi dpung thams cad 'joms pa'o / /
de nyid bcings nas btsum pa med pa'i lta bas mtshams bcing ba'o / /
de nyid bcings nas rang gi snying ga las rdo rje 'bar ba'i yid kyis spros nas phyogs bcing bar bya'o / /
de nyid bcings nas bskor bar bya ste de ltar na dkyil 'khor bcing pa'o / /
de nyid bcings nas mdzub mo bsgreng ba byas nas yongs su bskor la gtsug tor du gzung bar byas na shin tu srung ba'o / /
de nyid bcings nas mdzub mo brkyang ba la rang gi snying gar gzung bar bya ste de ltar na thams cad de nyid byed pa'o / /
phyag rgya de nyid rang gi snying gar dgrol bar bya ste de ltar na thams cad dgrol ba'o / /
g.yas pa'i rdo rje 'dzin ma de nyid zur du bzhag la bsgreng bar bya ste de ltar na thams cad bsgreng pa'o / /
de nyid bcings nas mdzub mo'i rtse mos dbang du byed pa'i tshul bya ste de ltar na thams cad dbang du byed par 'gyur ro / /
de nyid bcings nas khro bo'i lta bas steng nas 'og tu ltung ba'i tshul du bya ste de ltar na ltung ba thams cad ltung ba'o / /
'og nas steng du drangs pa'i tshul byas na klu thams cad gnon pa'o / /
de nyid bcings te khros pas yi ge hUM bzla bar bya ste de ltar na gnod sbyin thams cad phyi bzhin du 'brang bar byed pa'o / /
de nyid bcings nas 'jigs byed kyi lta bas srin po thams cad 'jigs su bcug pa'o / /
de nyid bcings nas khro bo'i lta bas kha T+wAM ga yid kyis dral bar bya ste de ltar na mkha' 'gro ma thams cad la sogs pa'i gdon thams cad zhi ba'o / /
de nyid bcings nas rang gi snying gar 'bar ba'i rdo rje bsgom par bya ste de ltar na bdud thams cad kyi stobs 'joms pa'o / /
de nyid bcings nas khro bo'i lta bas yid kyis rtse gsum dral bar bya ste de ltar na ma mo thams cad zhi bar 'gyur ro / /
de nyid bcings nas gdug pa'i dkyil 'khor gzhug par bya ste de ltar na gdug pa'i dkyil 'khor thams cad 'thor ba'o / /
de nyid bcings nas yi ge hUM bzla bar bya ste de ltar na gdug pa thams cad tshar gcod pa'o / /
de nyid bcings nas yi ge hi bzla bar byas te de ltar na thams cad 'dul ba'o / /
de nyid bcings nas mi 'jigs pa sbyin pa'i tshul gyis g.yas phyogs su gzung bar bya ste de ltar na mi 'jigs pa skyed pa'o / /
de nyid dong tse bsor ba'i tshul du bya ste de ltar na nor bu bzang po dbang du byed pa'o / /
de nyid bcings nas nor sbyin la khro ba'i lta bas blta zhing bzla bar bya ste de ltar na nor sbyin las nor thams cad 'phrog pa'o / /
de nyid bcings nas mdzub mo so dag gis bzung ste rnam thos sras rkang pa g.yon pas mnan nas bkug cing bzla bar bya ste de ltar na dpal dgug pa'o / /
de nyid bcings nas mdzub mos dong tse gnyis bsor ba'i tshul byas te de ltar na lha'i bu mo thams cad 'phrog pa'o / /
de nyid kyis gzhon nu ma'i lag pa g.yon pa la gnas pa'i dril bu yid kyis dral bar bya ste de ltar na gzhon nu ma rol du bcug pa'o / /
de nyid bcings nas mdzub mo'i rtse mo mthe bong gi steng du bzhag nas 'og tu byas la rkang pa g.yon pas brgya byin gyi gzugs brnyan mnan te lu gu rgyud dang bkrol ba'i tshul gyis 'phrog par bya ste de ltar na sha tsi 'phrog pa'o / /
de nyid bcings te gzhon nu ma'i lag pa g.yas pa la gnas pa'i dril bu yid kyis dral bar bya ste de ltar na gzhon nu rnam par gcod pa'o / /
de nyid bcings nas mdzub mos chags pa dang bral ba'i yid kyis ltung bar bya ste de ltar na tshangs pa ltung ba'o / /
de nyid bcings nas yid kyis khyab 'jug gi 'khor lo dral bar bya ste de ltar na khyab 'jug 'dul bar 'gyur ro / /
de nyid bcings nas rtse gsum dral bar byas te de ltar na lha chen po las rnam par rgyal bar 'gyur ro / /
de nyid bcings nas mdzub mo'i rtse mo mthe bo'i steng du bzhag nas 'dod pa'i dbang phyug rkang pa g.yon pas mnan te lu gu rgyud dgrol ba'i tshul du dbrog par bya ste de ltar na dga' ma 'phrog pa'o / /
de nyid bcings nas mdun du rdo rje bsgom par bya ste de ltar na rdo rje grub pa'o / /
de nyid bcings nas mdun du byang chub sems dpa' bsgom par bya ste de ltar na byang chub sems dpa' sgrub pa'o / /
de nyid bcings nas mdun du rnam par snang mdzad la sogs pa'i de bzhin gshegs pa rnams bsgom par bya ste de ltar na de bzhin gshegs pa rjes su chags pa'o / /
de nyid bcings nas mdun du rdo rje 'chang chen po bsgom par bya ste de ltar na mdun du rdo rje 'chang chen po rjes su chags pa dang dgug pa dang gzhug pa dang bcing ba dang dbang du byed pa sgrub par 'gyur ro / /
ji ltar las brgya sgrub pa 'di lag pa g.yas pa'i rdo rje 'dzin ma'i phyag rgyas 'grub par 'gyur ba de bzhin du lag pa g.yon pa'i rdo rje 'dzin ma'i phyag rgyas kyang las brgya 'di nyid sgrub pa yin no / /
bsdus pa'i dkyil 'khor las gsungs pa'i rdo rje dbang phyug gi gzugs 'dzin pa'i 'phags pa spyan ras gzigs dbang phyug gi rnal 'byor byas la de'i dam tshig gi phyag rgya de nyid chos nyid ces bya ba'i ming can bcings nas gnyis su bya ste /
lag pa g.yas pa'i rdo rje nyid kyi phyag rgyas 'phags pa spyan ras gzigs kyi dkyil 'khor chen po las gsungs pa'i las brgya sngags 'dis bsgrub par bya ste /
hri badzra pad+mo d+ha b+ha ho b+ha ga wAn badzra a ba lo ki te shwa ra ma hA pra mi sid+d+ha /
oM b+hur b+hu ba swa swa sti na ma swA hA zhes bya bas so / /
'dis ni 'di ltar bshad par 'gyur te /
me tog gis khyab cing 'bar ba'i yid kyis rang bzhin gyi me thab kyi nang du tshangs pa'i gzugs kyi bcom ldan 'das 'jig rten dbang phyug mdun du rnam par bsams la /
lag pa g.yas pas ji lta ba bzhin du bshad pa'i rdo rje chos nyid ces bya ba'i 'jig rten dbang phyug gi dam tshig gi phyag rgya bcings la des yid kyi sgrib pa thams cad dang /
sdig pa thams cad dang rmi lam ngan pa dang mtshan ma ngan pa dang /
'tshe ba dang /
nye bar 'tshe ba dang /
gnod pa dang /
dus ma yin par 'chi ba dang /
'jigs byed kyis 'jigs pa dang /
rtsod pa dang /
'gyed pa dang /
'thab pa dang /
brlag pa dang /
nyon mongs pa dang /
ngal ba dang /
sdug bsngal ba dang /
yid mi bde ba dang /
dbul ba dang /
pha rol gyi gnod pa dang /
reg bya ngan pa dang /
skal pa ngan pa dang /
nad dang bcas pa dang /
don med pa rnams bsreg par bya ste de ltar na de rnams 'jig par 'gyur ro / /
de nyid bcings nas rang dang gzhan dag la rlung gis gso dpyad bya'o / /
de nyid bcings nas mkhris pa dang /
khrag dang /
bad kan dang /
'dus pa dang /
ma zhu ba dang /
rims dang /
sbyar ba'i dug dang /
dug dang /
mdze dang 'brum bu phra mo dang /
g.ya' ba dang rkang shu dang /
skran dang /
dmu chu dang /
mtshan par rdol ba dang /
sha bkra dang /
gcong chen dang /
khrag zad pa dang /
nad thams cad dang /
yid mi bde ba dang /
nad dang /
gdon dang /
mkha' 'gro ma rnams kyis gso dpyad bya ba yin no / /
de nyid bcings nas khrab dang /
go cha dang /
gtsug tor dang /
gtsug phud dang /
mtshams dang /
phyogs dang /
dkyil 'khor dang /
sa dang /
nam mkha' dang /
khang bzangs dang /
rdo rje'i rab dang /
me 'bar ba dang /
thal ba'i rab dang /
rdo rje'i ri bo dang /
don yod pa'i chu bo dang /
thig skud yongs su dgod pa dang /
phur bu dang /
bza' ba dang /
btung ba dang /
gos dang /
dgug pa'i phyag rgyas srung ba rnams bya ba yin no / /
de nyid bcings nas 'chi ba'i 'jigs pa la sogs pa las bdag nyid rnam par sbyang bar bya'o zhes bya ba'i bsam pa bskyed par byas na /
tshe dang kha dog dang /
stobs dang /
gzi brjid dang /
na tshod dang /
brtson 'grus dang /
nad med pa dang /
dpal dang /
skal ba bzang po dang /
nor dang /
'bru dang /
dbang phyug dang /
phun sum tshogs pa dang /
'phel ba dang /
grub pa dang /
blo dang /
rnyed pa dang /
dpal mo dang /
ming dang /
sgra snyan pa dang /
grags pa dang /
ting nge 'dzin dang /
shes rab dang /
mchog gi dngos grub rnams bsgom par bya ste de ltar na de dag bsgoms pas grub par 'gyur ro / /
ji ltar las brgya sgrub pa 'di lag pa g.yas pa'i rdo rje chos nyid ces bya ba'i 'jig rten dbang phyug gi dam tshig gi phyag rgya bcings nas bya bar bshad pa dang /
de bzhin du lag pa g.yon pas kyang 'di nyid shes par bya ste 'dod pa'i gzugs 'dzin pa'i 'phags pa nam mkha'i snying po'i rnal 'byor byas la rdo rje rin chen de nyid bcings nas gnyis su byas te /
lag pa g.yas pa'i rin po che'i myu gus 'phags pa nam mkha'i snying po'i rnal 'byor las gsungs pa'i las brgya sngags 'dis bsgrub par bya ste /
he badzra kar+m+ma a yur dang sarba ka man me sa da ya ho b+ha ga bAn badzra a ka sha sarba pa tra ta traM zhes bya ba'o / /
'dis ni 'di ltar 'chad par 'gyur te /
lag pa g.yas pas ji lta ba bzhin du bshad pa'i rin po che'i myu gu bcings la de mdzod spu'i phyogs su gzung bar byas na 'byor pa thams cad dgug pa dang gzhug pa dang bcing ba dang dbang du bya ba dang /
tshur drang ba dang /
bsags pa dang /
len pa dang /
kun du 'dren pa dang /
tshur khyer ba dang /
phar gtong ba dang /
gzhig pa dang /
gyen du gtor ba dang /
tshur 'khor ba dang /
kun du brdeg pa dang /
sbyar ba dang /
rnyed pa dang /
nyo ba dang /
'tshong ba dang /
yang dag par 'gyed pa dang /
dgos pa nye bar sbyor ba dang /
brtan par byed pa dang /
rdo rjer byed pa dang /
sgrub pa dang /
sgrub pa mchog rnams bsgrub par bya'o / /
de bzhin du bcings nas dpral ba'i phyogs su gzung zhing dpal chen po dgug pa dang /
gzhug pa dang /
bcing ba dang /
dbang du byed pa dang /
'phrog pa dang /
nye bar sogs pa dang /
len pa dang /
tshur drang ba dang /
bsags pa dang /
len pa dang /
kun du 'dren pa dang /
tshur khyer ba dang /
phar gtong ba dang /
gzhig pa dang /
dor ba dang /
gyen du gtor ba dang /
kun du brdeg pa dang /
sbyar ba dang /
rnyed pa dang /
nyo ba dang /
'tshong ba dang /
yang dag par 'gyed pa dang /
dgos pa nye bar sbyor ba dang /
brtan par byed pa dang /
rdo rjer byed pa dang /
sgrub pa dang /
sgrub pa mchog rnams bsgrub par bya'o / /
slar yang de nyid bcings nas mdzod spu'i phyogs su bzung na phun sum tshogs pa thams cad dgug pa dang /
gzhug pa dang /
bcing ba dang /
dbang du byed pa dang /
'phrog pa dang /
nye bar sogs pa dang /
len pa dang /
tshur drang ba dang /
bsags pa dang /
len pa dang /
kun du 'dren pa dang /
tshur khyer ba dang /
phar gtong ba dang /
gzhig pa dang /
dor ba dang /
gyen du gtor ba dang /
tshur 'khor ba dang /
kun du brdeg pa dang /
sbyar ba dang /
rnyed pa dang /
nyo ba dang /
'tshong ba dang /
yang dag par 'gyed pa dang /
dgos pa nye bar sbyor ba dang /
brtan par byed pa dang /
rdo rjer byed pa dang /
sgrub pa dang /
sgrub pa mchog rnams bsgrub par bya'o / /
slar yang de nyid bcings nas mdzod spu'i phyogs su gzung bar bya ste mchod pa thams cad dgug pa dang /
gzhug pa dang /
bcing ba dang /
dbang du byed pa dang /
'phrog pa dang /
nye bar sogs pa dang /
len pa dang /
tshur drang ba dang /
bsags pa dang /
len pa dang /
kun du 'dren pa dang /
tshur khyer ba dang /
phar gtong ba dang /
gzhig pa dang /
dor ba dang /
gyen du gtor ba dang /
tshur 'khor ba dang /
kun du brdeg pa dang /
sbyar ba dang /
rnyed pa dang /
nyo ba dang /
'tshong ba dang /
yang dag par 'gyed pa dang /
dgos pa nye bar sbyor ba dang /
brtan par byed pa dang /
rdo rjer byed pa dang /
sgrub pa dang /
sgrub pa mchog rnams bsgrub par bya'o / /
ji ltar lag pa g.yas pa'i rdo rje rin po che'i myu gus 'phags pa nam mkha'i snying po'i dkyil 'khor las gsungs pa'i las brgya po 'di sgrub pa yin pa de bzhin du lag pa g.yon pa'i rdo rje rin po che'i myu gus kyang las brgya po 'di nyid sgrub pa yin no / /
de ltar na tshul 'dis ji lta ba bzhin du dam tshig gi mtshan ma rnams kyi lag pa g.yas pa dang g.yon pa dag gis rdo rje chen po'i sbyor ba nges par sbyar bas rigs thams cad dngos grub thams cad kyi phyag rgya chen po stong 'gyur du 'gyur ro / /
de ltar phyag rgya chen po'i stong phrag dang po bstan nas /
da ni dngos grub thams cad kyi phyag rgya chen po'i stong phrag gnyis pa bstan par bya ba'i phyir /
de ltar rang gi dam tshig gi phyag rgya bcing ba'i rdo rje bsdams pa nang du bcings pas so zhes bya ba gsungs te /
rdo rje bsdams pa nang du bcings nas gnyis su bya ste /
g.yas pa dang g.yon pa'i khu tshur dag gis dpal rdo rje sems dpa'i dkyil 'khor las gsungs pa dang de bzhin gshegs pa dang /
rdo rje nyi ma me ltar 'bar ba dang /
'phags pa spyan ras gzigs dbang phyug dang /
'phags pa nam mkha'i snying po'i dkyil 'khor las gsungs pa 'das ma thag tu bshad pa'i tshul gyis las nyis brgya po 'di nyid bsgrub par bya ste /
'di ni dngos grub thams cad kyi phyag rgya chen po'i stong gnyis pa yin no / /
de ltar stong gnyis pa bstan nas /
da ni gsum pa bstan par bya ba'i phyir de ltar rang gi phyag mtshan gyi khu tshur rdo rje gar las byung ba'i phyag rgya stong dang po'i las kyi tshogs brgya sgrub par byed pa'i rdo rje'i las byed pa gsum pa'o zhes bya ba gsungs so / /
'dis ni 'di ltar bshad par 'gyur te /
ji lta ba bzhin du gar byas nas rdo rje khu tshur gnyis bcings la g.yas pa'i rdo rje khu tshur gyis 'das ma thag tu bshad pa'i tshul du dpal rdo rje sems dpa'i dkyil 'khor las gsungs pa'i las brgya bsgrub par bya ste /
lag pa g.yon pas kyang de bzhin no / /
de bzhin gshegs pa'i khu tshur gnyis bcings nas /
lag pa g.yas pas de bzhin gshegs pa'i dkyil 'khor las gsungs pa'i las brgya bsgrub par bya ste g.yon pas kyang de bzhin no / /
khro bo'i khu tshur bcings nas rdo rje nyi ma me ltar 'bar ba'i dkyil 'khor las gsungs pa'i las nyis brgya bsgrub par bya'o / /
pad+ma'i khu tshur gnyis bcings te 'phags pa spyan ras gzigs kyi dbang phyug gi dkyil 'khor las gsungs pa'i las nyis brgya bsgrub par bya'o / /
rin po che'i khu tshur gnyis bcings nas 'phags pa nam mkha'i snying po'i dkyil 'khor las gsungs pa'i las nyis brgya bsgrub bar bya ste /
de ltar na tshul 'dis gar las byung ba'i phyag rgya stong gsum pa yin no / /
de ltar rang gi mtshan ma'i khu tshur gyi rdo rje gar las byung ba'i stong gsum pa bstan nas /
las kyi phyag rgya stong bzhi pa bstan par bya ba'i phyir de ltar lag pa g.yas pa dang g.yon pa cig shos kyis las thams cad rab tu sgrub par byed pa'i las kyi phyag rgya stong bzhi po zhes bya ba gsungs te /
'das ma thag tu bshad pa'i tshul gyis dpal rdo rje sems dpa' dang /
de bzhin gshegs pa dang /
rdo rje dang /
pad+ma dang /
nor bu'i rigs las gsungs pa'i las rnams bsgrub par bya ste /
de bzhin du lag pa g.yon pas kyang ngo / /
des na tshul 'dis las kyi phyag rgya stong bzhi pa dang po'i las rab tu sgrub par byed pa yin no / /
de ltar ma lus pa'i phyag rgya bcing ba ni lag pa gcig gis phyag rgya thams cad bcing ba rab tu sgrub pa'o zhes bya ba la /
de ltar 'das ma thag tu bshad pa'i tshul gyis 'dod chags rdo rje ma la sogs pa nas rdo rje dril bu ma'i mthar thug pa rnams kyi dam tshig gi phyag rgya thams cad bcings pa gang yin pa ma lus pa'i phyag rgya bcings pas te g.yas pa dang g.yon pa'i lag pa gcig gis phyag rgya bcing ba rab tu grub pa ni rdzogs pa'o / /
'dis ni 'di ltar bshad par 'gyur te /
'dod chags rdo rje ma'i dam tshig gi phyag rgya bcings nas gnyis su bya ste /
lag pa g.yas pa'i 'dod chags rdo rje ma'i dam tshig gi phyag rgyas dpal rdo rje sems dpa'i dkyil 'khor las gsungs pa'i las brgya dang /
lag pa g.yon pa'i 'dod chags rdo rje ma'i dam tshig gi phyag rgyas de nyid kyi snying po brjod cing bsgrub par bya ste /
de ltar ji srid lha mo rdo rje dril bu ma'i dam tshig gi phyag rgya de nyid kyi snying pos las nyis brgya po de nyid bsgrub par bya ba yin no / /
de ltar rdo rje bsdams pa nang du bcings nas gnyis su byas la 'dod chags rdo rje ma la sogs pa'i snying po rnams brjod cing rang gi rigs kyi las brgya lag pa g.yas pa dang g.yon pa dag gis bsgrub par bya'o / /
de ltar na mtshan ma dang /
rdo rje khu tshur las byung ba'i 'dod chags rdo rje ma la sogs pa'i snying pos rang gi rigs kyi las brgya dag lag pa g.yas pa dang g.yon pa dag gis bsgrub par bya'o / /
de ltar lag pa g.yas pa dang g.yon pa'i cig shos kyi rang gi rigs kyi las brgya 'dod chags rdo rje ma la sogs pa'i snying po brjod cing bsgrub par bya ba yin te bcom ldan 'das kyis 'di ni 'di ltar gsungs pa yin te sgom pa kho na gtso bor gyur pa yin gyi phyag rgya ni ma yin te /
de'i phyir rnal 'byor gyi rgyud 'dir sgom pa kho na la 'bad par bya ba yin gyi /
phyag rgya bcing ba la ni ma yin no zhes bya ba'o / /
de ltar zhes bya ba la sems can thams cad kyi don du 'khor los bsdus pa'i dkyil 'khor ro / /
dam tshig gi las ni phyag rgya'i las dang bcas par bcom ldan 'das rdo rje sems dpar bsgrub ste ting nge 'dzin gyis rdzogs par mdzad pa'o / /
bsdus pa'i dkyil 'khor nyid rten dang brten pa'i 'khor lo'o / /
kun mchog dbang phyug chen po zhes bya ba ni rdo rje 'chang chen po ste sems can thams cad la phan pa dang /
bde ba dam pa'i dngos grub kyi phyir bcom ldan 'das rdo rje sems dpa' rten dang brten pa'i tshul gyis rang bzhin gyi rdo rje 'chang chen po phyag rgya chen po'i las dang bcas par sprul par mdzad pa yin no zhes bya ba'i don to / /
bsdus pa'i dkyil 'khor gyi bshad pa rdzogs so // //
de ltar zhes bya ba la de ltar ni 'di ltar ro / /
gsang ba ni skye bo thams cad kyis mngon sum du ma gyur pa'o / /
rgya che ba ni nam mkha'i khams thams cad spros nas gnas pa'o / /
rmad du byung ba ni gzhan dag la sngon chad ma byung ba'o / /
mchog ni dam pa'o / /
'gro ba kun rnam par sbyor ba zhes bya ba ni rdo rje sems dpa' la sogs pa'i skus sems can gyi khams khyab pa thams cad la rdo rje sems dpa' la sogs pa'i ting nge 'dzin rdzogs par byed pa'o / /
dpal mchog dang po zhes bya ba ni ji lta ba bzhin du bshad pa'o / /
bla na med pa nyid kyi phyir bla na med pa'i bla ma'o / /
gsal ba'i rgyud ces bya ba ni rgyud shin tu gsal ba'o / /
bdag gis yang dag par bshad ces bya ba ni bcom ldan 'das rdo rje 'chang chen pos yang dag par bstan pa yin no zhes bya ba yin no / /
dpal mchog dang po'i rgya cher bshad pa shes rab kyi pha rol tu phyin pa 'byung ba zhes bya ba las rigs thams cad kyi phyag rgya'i rgyud kyi bshad pa rdzogs so // //
de ltar rtog pa thams cad kyi rgyud phyi ma rtsa ba'i rgyud rigs thams cad kyi phyag rgya'i rgyud bstan nas de nas zhes bya ba la sogs pa gsungs te /
de nas kyi sgra ni skabs su bab pa'o / /
rdo rje 'chang ni rdo rje sems dpa'o / /
ston par mdzad pa ni ston pa'o / /
gsang ba kun gyi bdag po zhes bya ba ni /
rigs lnga'i gsang ba'i dkyil 'khor rnams kyi bdag po'o / /
brtan pa zhes bya ba ni rtag pa'o / /
de nyid kyi phyag rgya zhes bya ba ni gsang ba'i dkyil 'khor gyi phyag rgya rnams rigs lnga'i sku'i gsang ba'i rang bzhin can no / /
de rnams kyi rgyud kyang yin la chen po yang de yin pas rgyud chen po ste de kho na nyid kyi phyag rgya'i rgyud chen po'o / /
mtshon cha yang yin la mchog kyang de nyid yin pas na mtshon cha mchog ste /
mchog gi mchog tu gyur pa'i shes rab dang thabs kyi mda' zhes bya ba'i don to / /
'di zhes bya ba ni thugs la gnas pas te 'og nas 'chad par 'gyur ba'o / /
gsungs so zhes bya ba ni sprul par mdzad pa'o zhes bya ba'i don to / /
de nas kyi sgra ni snga ma bzhin no / /
bcom ldan 'das rdo rje sems dpa'i dngos grub kyi gsang ba rjes su bshad par bya'o zhes pa dang sbyar ro / /
rtog pa yin la thams cad kyang de nyid yin pas na rtog pa thams cad de /
dpal rdo rje sems dpa' la sogs pa nas 'phags pa nam mkha'i snying po'i mthar thug pa'i bar gyi gsang ba'i dkyil 'khor gyi rtog pa rnams so / /
de dag gi cho ga ni rgyun no / /
mchog ni dam pa'o / /
mkhas pa ni nyon mongs pa dang nye ba'i nyon mongs pas mi thub pa'o / /
phra ba zhes bya ba ni so sor nges pas 'bigs par byed pa'i shes rab ston par byed pa'o / /
rgya che ba ni nam mkha'i khams thams cad khyab par byed pa'o / /
zab mo ni rgya mtsho chen po ltar 'jug par dka' ba'o / /
bsam du med pas na bsam gyis mi khyab pa'o / /
nam mkha' bzhin du mtha' yas pas na tshad med pa'o / /
nyon mongs pa dang nye ba'i nyon mongs pa'i mun pa dang bral bas na gsal ba'o / /
mtshungs pa med pas na mi mnyam pa'o / /
bla na med pa'i bla ma mthar thug pa med pa'i rdo rje sems dpa' la sogs pa'i dngos grub kyi don du gsang bas na bla na med pa'i bla ma mthar thug pa med pa'i dngos grub kyi gsang ba'o / /
rtog pa thams cad kyi tshogs kyang yin la mchog dang mkhas pa dang phra ba dang rgya che ba dang zab mo dang bsam gyis mi khyab pa dang tshad med pa dang gsal ba dang mnyam pa med pa dang /
bla na med pa'i bla ma mthar thug pa med pa'i dngos grub kyi gsang ba rnams kyang de nyid yin pas na rtog pa thams cad du mchog tu mkhas shing phra brgya che ba zab mo bsam gyis mi khyab pa tshad med pa gsal ba mnyam pa med pa bla na med pa'i mthar thug pa med pa'i dngos grub kyi gsang bas te /
rdo rje spyan la sogs pa'i phyag rgya'i gzugs sgrub pa'i mchog tu gsang ba zhes bya ba'o / /
ma lus shing lus pa med pa'i dngos grub thams cad ces bya ba ni dpal rdo rje sems dpa' la sogs pa'i gsang ba'i dkyil 'khor gyi dngos grub thams cad kyi las rnams sgrub pa la gdon mi za zhing thogs pa med pa sgrub pa gang yin pa de rjes su bshad par bya ba ni brjod par bya ste /
bcom ldan 'das mchog tu gsang ba'i lha mo bzhi phreng gi dbus na bzhugs pa'i dpal rdo rje sems dpas gsungs so / /
ma mchu zhes bya ba la sogs pa la ji lta ba bzhin du lha'i rnal 'byor byas nas sgeg mo'i dga' ba'i rdo rje ma'i phyag rgya'i mthar thug pa'i cho ga thams cad rjes su spyad nas de kho na nyid dang /
chos dang dam tshig blangs la bcom ldan 'das mdun du bzhag ste /
rang gi ma mchu nang du bcug nas so rnams gzung bar bya ste /
'dzum pa dang bcas pa'i rnal 'byor pas dpal rdo rje sems dpa' la sogs pa'i mchu yid kyis gzung bar byas la dga' ba chen pos dang po'i rdo rje'i lta bas blta zhing zhes bya ba ni shin tu chags shing rab tu dga' bas phye ba'i lta ba ni dang po'i rdo rje'i lta bas te /
dang po'i rdo rje lta ba'i byed par gyur pa de nyid kyis 'dod pa'i dngos grub sgrub pa'i tshul rnams ni byed pas te de dag gis ma lus shing lus pa med pa'i dngos grub thams cad kyi las kyi tshogs rnams sgrub par byed pa yin no / /
de la phyag rgya chen po la sogs pa'i dngos grub rnams ni dngos grub thams cad do / /
'og nas 'chad par 'gyur ba'i las stong dang brgya lhag pa de las kyi tshogs te de dag sgrub par byed pa'o / /
bde ba chen po gsang ba chen po'i rdo rje zhes bya ba la 'das ma thag tu bshad pa'i lta ba phyag rgya gang yin pa de ni bcom ldan 'das bde ba chen po'i rdo rje sems dpa'i gsang ba chen po'i rdo rje'o / /
'di'i ming bstan par bya ba'i phyir rdo rje spyan zhes bya ba'i phyag rgya'o zhes bya ba gsungs te /
de ltar bcom ldan 'das rdo rje sems dpa'i lta ba'i phyag rgya thams cad sgrub par byed pa bstan nas da ni de bzhin gshegs pa bstan par bya ba'i phyir de bzhin gshegs pa thams cad ces bya ba gsungs so / /
de bzhin gshegs pa thams cad ni rnam par snang mdzad la sogs pa'o / /
thams cad khyab pa'i bzhin 'dzum pa ni bzhad pa'i rnal 'byor pa bzhad pa chen po des dgod cing tsum pa byed pa bstan pa'i rdo rje'i lta bas 'dom gang tsam du blta zhing phyag rgya chen po la sogs pa'i de bzhin gshegs pa'i dngos grub kyi tshul bya ste /
de ltar na mngon par rdzogs pa'i byang chub la sogs pa'i de bzhin gshegs pa thams cad kyi las rnams sgrub par byed pa yin no / /
lta ba'i phyag rgya 'di'i ming bstan par bya ba'i phyir de bzhin gshegs pa thams cad kyi spyan zhes bya ba'i phyag rgya'o zhes bya ba gsungs so / /
de ltar lta ba'i phyag rgya bstan nas /
da ni khro gnyer dang bcas pa zhes bya ba la sogs pa'i rdo rje nyi ma me ltar 'bar ba'i gsungs pa yin te khro gnyer dang bcas pa'i rdo rje khro bo'i lta ba ni khro gnyer dang bcas pa'i khro bo'i rdo rje'i lta bas te /
khros pa'i mig btsums pa'i mtshan nyid can no / /
de'i byed pa rnams ni mngon par 'dod pa'i tshul te /
de dang bcas par sna'i dbugs yi ge hUM byed par gyur pas /
rdo rje thams cad kyi dngos grub rnams rnal 'byor pas sgrub par byed pa yin no / /
lta ba'i phyag rgya 'di nyid kyi ming bstan par bya ba'i phyir /
rdo rje nyi ma me ltar 'bar ba chen po'i lta ba'i spyan zhes bya ba'i phyag rgya'o zhes bya ba gsungs so / /
de ltar rdo rje'i rigs kyi lta ba'i phyag rgya bstan nas da ni pad+ma'i rigs kyi bstan par bya ba'i phyir /
bde ba zhes bya ba la sogs pa gsungs te /
ting nge 'dzin las byung ba'i bde ba ni 'dir bde ba ste /
des spyan cung zhig phye ba ni rgyas pa'o / /
'dis mngon par 'dod pa'i dngos grub thams cad kyi las thugs kyis mngon du gyur pa'i ye shes kyi rdo rje'i lta bas phye ba rnams gang yin pa de dag dang bcas pas mchu mnyam pa'i ting nge 'dzin rdo rje la sogs pa'i rang bzhin gyi 'jig rten dbang phyug gi dngos grub thams cad kyi las tshogs rnal 'byor pas sgrub par byed pa yin no / /
de'i ming bstan par bya ba'i phyir pad+ma chen po'i spyan gyi phyag rgya'o zhes bya ba gsungs so / /
de ltar pad+ma'i rigs kyi lta ba'i phyag rgya bstan nas da ni nor bu'i rigs kyi bstan par bya ba'i phyir bsnyems pa dang bcas pa'i 'dzin pa nyid kyis zhes bya ba gsungs te /
nor bu'i rigs kyi lha'i nga rgyal sgom pa ni bsnyems pa'o / /
bsnyems pa dang bcas pas gzung bas te byed pa skyed pa'o / /
de'i dngos po ni bsnyems pa dang bcas pa'i 'dzin pa nyid do / /
de dang bcas par phra bar 'dzum pa'i lta ba gang yin pa de'i byed par gyur pa des byed pa rnams ni yid kyis 'dod pa'i dngos grub kyi tshul rnams te de dag gis bzhin cung zad 'dzum pa'i rnal 'byor pas nam mkha' ste /
'phags pa nam mkha'i snying po las bcom ldan 'das 'phags pa nam mkha'i snying po'i dngos grub thams cad kyi las kyi tshogs sgrub pa yin no / /
lta ba'i phyag rgya 'di nyid kyi ming bstan par bya ba'i phyir rdo rje chen po nor bu'i spyan zhes bya ba'i phyag rgya'o zhes bya ba gsungs so / /
de ltar lta ba'i phyag rgya rnam pa lnga bstan nas da ni de rnams kyi nus pa bstan par bya ba'i phyir don yod ces bya ba la sogs pa gsungs te /
don yod pa ni don yod cing thogs pa med pa'o / /
rdzogs pas na grub pa'o / /
gzhug par mi nus pas na 'jigs pa med pa'o / /
de gang gis she na /
bstan pa'i bdag nyid ces bya ba gsungs te /
rdo rje'i sku mnga' ba'i sangs rgyas thams cad rdo rje 'chang chen po dag gis kyang ngo / /
gsang ba'i phyag rgya 'di dag phyag rgya chen po la sogs pa'i dngos grub dge ba rnams stsol bas na dngos grub dge ba stsol ba'o / /
dkyil 'khor du ma zhugs pa zhes bya ba la sogs pa ni go sla'o / /
de nas de'i phyir zhes bya ba la sngar bshad pa'i sgrub pos rnal 'byor ma grub na de ma thag tu 'dzum pa'i phyag rgyas bcom ldan 'das ma bdag nyid la rgyas btab na nges par 'grub par 'gyur ro / /
rgyu de'i phyir mchog dang po'i bcom ldan 'das rdo rje sems dpa'i mchog dang po thog ma dang tha ma med pa'i bcom ldan 'das rdo rje sems dpas gsungs so zhes bya ba dang sbyar ro / /
de yang ji lta bu yin zhe na /
mkhas pa las kyang mkhas pas na shin tu mkhas pa'o / /
phra zhing rgya che ba dang zab cing bsam gyis mi khyab pa zhes bya ba ni bshad zin to / /
mchog dang po zhes bya ba ni sngar bshad pa'i mchog dang po'o / /
las kyang dam pa yin pas na mchog gi mchog dang po'o / /
ni'i sgra ni nges par gzung ba la ste mchog dang po las kyang mchog kho na yin no / /
mchog tu gsang ba ni sngar bshad pa'i gsang ba las kyang gsang ba'o / /
phul du byung bas na dam pa'o / /
de gang yin zhe na /
'dzum pa'i phyag rgya la sogs tshogs / /
zhes bya ba la 'dzum pa'i phyag rgya'i tshogs 'dis ci zhig bya /
gang gi phyir 'di'i khyad par du bstan pa yin zhe na /
rdo rje 'chang chen zhes bya ba la sogs pa la rdo rje 'chang chen po'i rnal 'byor dang ldan pa'i slob dpon ni rdo rje 'chang chen po'i slob dpon no / /
mchog dang po ni bcom ldan 'das rdo rje sems dpa'o / /
de rab tu dgyes pa ni thugs bde bas te de ston par byed pa'i 'dzum pa'i phyag rgya ni mchog dang po rab tu dgyes pa'o / /
mchog dang po rab tu dgyes pa des phyag rgya chen po la sogs pa thams cad myur du bsgrub par bya ba ni rdzogs par bya ba'o / /
snying po la sogs pa rnams med kyang gi sgra ni snying po la sogs pa rnams kyis ni shin tu sgrub par byed pa yin no zhes bya ba bstan to / /
snying po dang phyag rgya dang sngags dang rig pa rnams bshad zin to / /
de rnams sgrub pa na rdzogs pa'i rgyu 'og nas 'chad par 'gyur ba'i 'dzum pa'i phyag rgya'i rang bzhin can rmad du byung ba ni ngo mtshar bar byed pa'o / /
de ci'i phyir zhe na /
dngos grub thams cad rab sgrub pas / /
ma grub rnams kyang grub par 'gyur / /
byed par gyur pa de rnams yin pas rgyu de'i phyir sngar bshad pa'i sgrub pas bsgrub pa gang grub par ma gyur pa dang /
bsod nams med pa dang /
phyi'i yo byad kyi phun sum tshogs pa med pa'i sgrub pa'o / /
de 'dzum pa'i phyag rgya bdag nyid dam mdun du bzhag pa'i bcom ldan 'das rdo rje sems dpa' rab tu bsgrubs na myur ba nyid du 'grub par 'gyur ro / /
dus gang la rnal 'byor pas bdag nyid dam rdo rje sems dpa' rab tu bsgrubs na myur du 'grub par 'gyur zhe na /
rdo rje sems dpa' zhes bya ba la sogs pa la gal te bcom ldan 'das rdo rje sems dpa' mchog phul du byung ba sgrub pa pos snying po dang phyag rgya dang sngags dang rig pa rnams nye ba'i snying pos rab tu bsgrubs kyang grub par ma gyur na /
de'i tshe sgrub pa pos 'dzum pa'i phyag rgyas bcom ldan 'das bsgrub par bya'o / /
gang gi phyir 'dzum pa'i phyag rgya 'dis bcom ldan 'das rdo rje sems dpa'i rang rig pa'i tshul gyis rang gi gsang ba'i btsun mo ste /
rdo rje sems dpa' dang 'dod chags rdo rje ma la sogs pa'i rang bzhin can gyi chags pa thams cad kyi sgrub pa'o / /
dga' bar byed pas na chags pa thams cad kyis rab tu dga' bar byed pa'o / /
rdo rje sems dpa'i dga' ba gang yin pa des sgrub pa po grub par 'gyur ro / /
de nyid chen po zhes bya ba ni 'dzum pa'i phyag rgya'i rang bzhin can gyi de kho na nyid chen po 'di grub pa ni rdzogs pa'o / /
mchog ni dam pa'o / /
mchog gi de nyid ni rdo rje sems dpa'o / /
skye bo thams cad kyi thun mong ma yin pas gsang ba'o / /
mchog tu bsod nams mi ldan pa'i / /
so so skye bo la brjod min / /
zhes bya ba ni bshad zin to / /
rang gi bdag nyid byin gyis brlab pa ni rang la byin gyis brlab pa ste rang gi yid bde ba'i nus pa gang yin pa des rnal 'byor pa grub par 'gyur ro / /
nyon mongs pa dang nye ba'i nyon mongs pa dang bral bas na dga' ba'o / /
mchog tu gsang ba'i phyi ma las kyang /
dam pa dpal rang gi dam tshig ces bya ba ni gsang ba'i lha mo bzhi phreng gi dbus na bzhugs pa'i dpal rdo rje sems dpa'o / /
de'i bla na med pa'i mchog tu gsang ba'i phyag rgya ni 'dzum pa'i phyag rgya'o / /
de'i cho ga ni bsgom pa brtan pa yin no / /
de ltar thams cad sgrub par byed pa'i 'dzum pa'i phyag rgya bstan nas /
da ni las thams cad sgrub par byed pa'i tsum pa na la sogs pa'i phyag rgya rnams bstan par bya ba'i phyir de nas zhes bya ba la sogs pa gsungs te /
de nas de'i phyir zhes bya ba bshad zin to / /
mchog dang po ni bcom ldan 'das rdo rje sems dpa'i mchog dang po mchog tu gsang ba zhes bya ba'i phyag rgya'i rgyud rjes su bstan par bya'o zhes bya ba dang sbyar ro / /
mchog tu mkhas shing phral rgya che ba dang bsam gyis mi khyab pa zhes bya ba ni bshad zin to / /
shin tu mtha' yas pa zhes bya ba ni mdor bstan pa'o / /
lhag ma ni rgyas par bshad pa'o / /
de la chos kyi bzhin du thams cad 'gro ba'i phyir shin tu mtha' yas pa dang /
mthar thug pa med pa dang /
tshad med cing gzhal du med pa'o / /
bla ma las kyang bla mar gyur pas na bla na med pa'o / /
don yod cing thogs pa med pa'o zhes bya ba ni go sla'o / /
mchog dang po yin la snying po yang de nyid yin pas na mchog gi snying po ste snying po ston par byed pa'i phyir /
tsum pa la sogs pa'i phyag rgya'i rang bzhin ni snying por brjod pa yin no / /
mchog kyang yin la de kho na nyid kyang de nyid yin pas na mchog gi de kho na nyid de thog ma dang tha ma med pa chos kyi dbyings so / /
de'i snying po ni de las byung ba'i phyir dang /
de mngon du byed pa'i rgyu nyid kyi phyir ro / /
don 'di nyid bstan par bya ba'i phyir mchog tu gsang ba'i snying po zhes bya ba gsungs te /
mchog kyang yin la phra ba dang mchog tu gsang ba yang de nyid yin pas na mchog tu phra zhing gsang ba'i snying po'o / /
'di'i ming bstan par bya ba'i phyir mchog tu gsang ba zhes bya ba gsungs so / /
'di las ji lta bu dang ldan pa yin zhe na /
thams cad ces bya ba la sogs pa la 'jig rten dang 'jig rten las 'das pa'i dngos grub thams cad kyi mchog tu gyur pas na thams cad kyi mchog go / /
thams cad kyi mchog kyang de yin la dngos grub chen po yang de nyid yin pas na thams cad kyi mchog go / /
dngos grub chen po ste dpal rdo rje sems dpa' thob pa'o / /
des dbang phyug chen po ni khams gsum pa'i chos kyi rgyal srid de de nyid kyi bdag po nyid do / /
sogs pa'i sgra ni sa dang pha rol tu phyin pa la sogs pa gzung ba'o / /
dngos grub thams cad kyi las kyi tshogs ni dngos grub thams cad kyi las kyi tshogs te stong chig brgya'i grangs kyis yongs su bcad pa de ma thag tu 'og nas 'chad par 'gyur ba gang yin pa de'i thams cad kyi dngos grub chen po'i dbang phyug chen po'i bdag nyid la sogs pa dang /
dngos grub thams cad kyi las kyi mchog tu mi 'gyur ba ni mchog tu rtag pa'o / /
'jig rten dang 'jig rten las 'das pa rnams kyi mchog tu gyur pas na dam pa'o / /
dam pa yang yin la bla na med pa yang de nyid yin pas na dam pa bla na med pas te /
dpal rdo rje sems dpa'i dga' ba dang rab tu dga' ba gang yin pa des kyang sgrub pa po rnams la bde ba dang yid bde ba thams cad kyi rang bzhin gyi mchog gi dngos grub sgrub par byed pa ni rdzogs par byed pa ste /
mchog phyag rgya'i rgyud 'di gang yin pa de rjes su bshad par bya ste de brjod par bya'o zhes bya ba bcom ldan 'das rdo rje sems dpas gsungs so / /
tsum pa na dang 'khyud pa zhes bya ba la sogs pa la lha'i rnal 'byor byas la /
dkyil 'khor gyi tshul lam dpa' bo gcig pu'i bcom ldan 'das mdun du bzhag la spyan drang ba la sogs pa'i cho ga thams cad rjes su spyad nas yid kyis tsum pa na dang 'khyud pa la sogs pa bcom ldan 'das dang lhan cig tu bya zhing bcom ldan 'das bsgrub par bya ste /
ji lta ba bzhin du bshad pa'i bcom ldan 'das rdo rje sems dpa'i tsum pa na dang 'khyud pa la sogs pa'i phyag rgya 'di yin no / /
dga' ba chen po dpal rdo rje don yod pa bshad zin to / /
de'i dga' ba ni dgyes pas te /
de'i dam tshig gi sbyor ba ni de skyed par byed pa'i rgyu shin tu rnal 'byor ro / /
de'i ming can gyi phyag rgya'i dga' ba'i dam tshig gi sbyor ba zhes bya ba ste /
de nyid rgyud 'dir thams cad rnal 'byor zhes bya bar brjod pa yin no / /
de dag dang gang du zhes bya ba la sogs pa ni go sla'o / /
de ltar reg bya'i phyag rgya bstan nas da ni 'dod chags rdo rje ma'i lta ba'i phyag rgya bstan par bya ba'i phyir rnam par 'phrul pa dang bcas pa zhes bya ba la sogs pa gsungs te sgeg pa'i nyams kyis rnam par 'phrul pa ni rnam par 'phrul pa'o / /
rnam par 'phrul pa de dang bcas pa'i 'dzum pas ni rnam par 'phrul pa dang bcas pa'i 'dzum pa'o / /
de dang lhan cig tu g.yo ba'i mig zur gyis blta zhing lha'i phyag rgya gang la yod pa de ni rnam par 'phrul pa dang bcas pa'i 'dzum zhing g.yo ba'i mig zur gyis lta ba'i phyag rgya'o / /
bcom ldan 'das zhes bya ba la sogs pa ni go sla'o / /
'dzum zhing cung zad phye ba'i mig gis lta ba ni kI li kI la'i ste /
'dis blta zhing dpal rdo rje sems dpa' la sogs pa rnams btung bar bya'o zhes bya ba la sogs pa dang sbyar ro / /
mchog tu zhes bya ba la sogs pa ni go sla'o / /
rdo rje dran ma'i phyag rgya bstan par bya ba'i phyir bsnyems pa dang bcas pa zhes bya ba la sogs pa gsungs te /
rang gi lha'i nga rgyal mngon du bya ba ni 'dir bsnyems ma yin no / /
bsnyems pa dang lhan cig tu yang dag par bstod pa ni gyen du bstod nas dgod pa'i g.yo ba'i mig gis lta ba'i phyag rgya gang la yod pa de ni bsnyems pa dang bcas pas bstod cing bzhad pa'i g.yo ba'i spyan no / /
bcom ldan 'das zhes bya ba la sogs pa ni go sla'o / /
da ni rdo rje 'dod pa'i dbang phyug ma'i lta ba'i phyag rgya bstan par bya ba'i phyir /
sgeg pa dang bcas pa'i lta ba dang 'dzum pa dang g.yo zhing phyag 'tshal ba dang ldan pa'o zhes bya ba gsungs te /
sgeg pa dang bcas pa'i lta ba dang 'dzum pa dang g.yo ba ni sgeg pa'i lta ba dang 'dzum pa dang g.yo ba rnams so / /
de dang bcas pa'i phyag 'tshal ba'i lta ba'i phyag rgya gang la yod pa de ni sgeg pa'i lta ba dang g.yo ba dang phyag 'tshal ba dang ldan pa'o / /
bcom ldan 'das kyi zhes bya ba la sogs pa ni go sla'o / /
rnam par 'phrul pa dang sgeg pa dang bcas pa'i 'dzum pa'i zhal zhes bya ba la sgeg pa'i rnam par 'phrul pa dang bcas pa'i mdzes pa nyid ni rnam par 'phrul pa'i sgeg pa'o / /
rnam par 'phrul pa'i sgeg pa dang lhan cig tu zhal 'dzum pa'i lta ba'i phyag rgya gang la yod pa de la de skad ces bya'o / /
de'i dngos po ni 'dzum pa'i zhal nyid do / /
bcom ldan 'das kyi zhes bya ba la sogs pa ni go sla'o / /
'di zhes bya ba la rdo rje 'dzum pa'i phyag rgya 'dis bcom ldan 'das rdo rje thams cad kyi slob dpon de sgrub pa pos mchod pa'i glu ste /
yi ge hUM gi glus thams cad kyi mchog gi dngos grub chen po rdo rje sems dpa'i dngos grub gang yin pa des dbang phyug chen po ni ji lta ba bzhin du bshad par bya ste /
de'i bdag po ni gtso bo grub par 'gyur te /
sgrub pa po rdo rje 'chang chen po nyid du 'gyur ba yin no zhes bya ba'i don to / /
'dis kyang bdag nyid la rgyas btab pa tsam gyis ma grub na yang yid kyis 'dod pa'i las thams cad kyi tshogs sgrub par byed pa yin no / /
da ni de bzhin gshegs pa'i rigs kyi phyag rgya bstan par bya ba'i phyir /
sarba ku ru ya tha su khaM zhes bya ba brjod par bya'o zhes bya ba la rang bzhin gyis 'od gsal ba'i rnam par thar ba'i sgo'i rang bzhin nyid kyis kyi bcom ldan 'das sangs rgyas dang /
chos dang /
dge 'dun gyi sku 'dzin pa'i de bzhin gshegs pa sangs rgyas dang chos dang dge 'dun gyi rang bzhin can du thams cad mdzod cig ste /
rdzogs par mdzod cig pa'o / /
de yang bde ba de dka' thub kyi nyes pa dang bral ba'i shin tu mnyam par gzhag pa'i ting nge 'dzin gyis so / /
de ltar brjod pa'i de bzhin gshegs pa'i phyag rgya bcings nas rnal 'byor pas bzla bar bya'o / /
de bzhin gshegs pa thams cad kyi gsang ba ni dkon mchog gsum gyi gzugs 'dzin pa'i de bzhin gshegs pa'o / /
mchog ni phul du byung ba'o / /
de ston par byed pa'i theg pa chen po'i mdo sde'i dbang po'i rgyal po ni sarba ku ru ya tha su khaM zhes bya ba'i sngags gang yin pa 'di nyid sangs rgyas dang chos dang dge 'dun gyi gzugs 'dzin pa'i bcom ldan 'das phyag na rdo rje'i de bzhin gshegs pa thams cad kyi theg pa chen po mngon par rtogs pa'i gsang ba'i rdo rje'i byin gyis rlob pa zhes bya ba'i ngag gi phyag rgya ste /
'di ni de bzhin gshegs pa thams cad kyi las kyi tshogs sgrub par byed pa yin no / /
de ci'i phyir zhe na /
rang bzhin gyis 'od gsal ba'i ngo bo nyid kyi phyir ro zhes bya ba la gang gi phyir ngag gi phyag rgya 'di rang bzhin gyis 'od gsal bar brjod pa de'i phyir rang bzhin gyis 'od gsal ba nyid kyi rgyu des dkon mchog gsum gyi rang bzhin can gyi chos thams cad rnam par dag pas chos thams cad rnam par dag pa ste /
don dam par dkon mchog gsum mi dmigs pa'i phyir ro / /
chos rnam par dag pa de nyid ma lus shing lus pa med pa'i de bzhin gshegs pa thams cad kyi chos nyid thob pa dang /
ye shes dang mngon par shes pa dang /
mchog gi dngos grub la sogs pa dang /
las thams cad kyi tshogs gang yin pa de nyid sgrub par byed pa yin no / /
de ltar de bzhin gshegs pa'i phyag rgya bstan nas da ni rdo rje'i rigs kyi phyag rgya bstan par bya ba'i phyir /
rnam par 'phrul pa dang bcas pas 'dzum zhing smin ma'i khro gnyer gyis khro bo rdo rje'i lta ba'i phyag rgya'o zhes bya ba gsungs te /
khro ba dang sgeg pa'i rnam par 'phrul pas bskyed pa'i 'dzum pa dang rnam par 'phrul pa dang bcas pa'o / /
de dang bcas pa'i smin ma'i bar gyi khro gnyer ni khro ba ston par byed pa'i dpral ba'i ri mo'o / /
des nye bar mtshon pa'i khro bo'i rdo rje'i lta ba'i phyag rgya ste /
rdo rje chen po'i khro bo kI li kI li zhes bya ba'o / /
'dis ji lta ba bzhin du bshad pa'i las thams cad rnal 'byor pas sgrub par byed pa yin no / /
de ltar rdo rje'i rigs kyi dngos grub thams cad sgrub par byed pa'i phyag rgya bstan nas /
da ni pad+ma'i rigs kyi phyag rgya bstan par bya ba'i phyir thams cad dag pa'i ting nge 'dzin gyis zhes bya ba gsungs te /
pad+ma'i rigs ni rang bzhin gyis dag pa'o zhes bya ba'i sgom pa ni thams cad dag pa'i ting nge 'dzin te /
ting nge 'dzin des gzugs sna tshogs pa'i bya ba la rab tu 'jug pa ste /
rdzogs par byed cing pad+ma'i rigs kyi las kyi tshogs thams cad bsgrub par bya'o / /
de ltar pad+ma'i rigs kyi phyag rgya bstan nas da ni nor bu'i rigs kyi phyag rgya bstan par bya ba'i phyir nam mkha' phra bar bskyod pa dag gis rol cing thams cad kyi rjes su chags par bya'o zhes bya ba gsungs te /
'phags pa nam mkha'i snying po'i gsang ba'i dkyil 'khor nam mkha'i khams thams cad kun du khyab par nam mkha' mnyam pa nyid kyi ye shes ston par byed cing thob par byed pa ni nam mkhar brjod pa yin no / /
de la shin tu rnal 'byor gyi bsgom pas tsum pa na dang 'khyud pa la sogs pa'i phyag rgya rnams kyis rgyas btab cing phra bar bskyed pa bskyod pa rnams kyis bcom ldan 'das dang de'i lha mo'i tshogs dang lhan cig tu yang dag par sbyor bar bsgom zhing rol du gzhug par bya'o / /
de nyid rnal 'byor thams cad nam mkha' la 'gro bas rjes su chags par bya zhing mngon du bya'o / /
'di zhes bya ba la sogs pa ni go sla'o / /
nam mkha' thams cad kyi bdag nyid kun gyi dngos po nyid kyi phyir ro zhes bya ba la nam mkha' yang yin la thams cad kyang de nyid yin pas na nam mkha' thams cad de /
phyogs bcur rdzas thams cad med pa'i rang bzhin can no / /
de dang 'dra ba'i gzugs thams cad ston pas kun du 'gro ba'i bdag nyid kyi dngos po'i sku gang la mnga' ba de ni nam mkha' thams cad kyi bdag nyid kun gyi dngos po ste /
de'i dngos po ni nam mkha' thams cad kyi bdag nyid kun gyi dngos po nyid do / /
nam mkha' thams cad kyi bdag nyid kun gyi dngos po nyid kyi rgyu de'i phyir bcom ldan 'das nam mkha'i snying po ste /
des sgrub pa po'i las thams cad ji lta ba bzhin du bshad pa'i tshul gyis nam mkha' las sgrub par mdzad pa yin no zhes bya ba yang gsungs so / /
mchog dang po'i zhes bya ba la sogs pa ni go sla'o / /
de ltar mchog tu gsang ba'i tsum pa na dang 'khyud pa la sogs pa'i phyag rgya bcu po'i phyag rgya'i rgyud bstan nas /
da ni phyag rgya bcu'i tshul gyis dpal rdo rje sems dpa'i gsang ba'i dkyil 'khor sgrub par byed pa nyid kyi phyag rgya bstan par bya ba'i phyir de nas zhes bya ba la sogs pa gsungs te /
mchog tu zhes bya ba la sogs pa ni bshad zin to / /
shin tu gzhal du med cing tshad med pa grangs med cing brjod du med cing brjod kyis mi lang ba zhes bya bas ni dngos po'i phyi ma phyi ma rgya che bar ston par byed pa'i grangs kyi khyad par te /
de dang de ni mdo sde'i nang nas shes par bya'o / /
'das ma thag tu bshad pa de'i tshogs ni mchog tu grub pa zhes bya ba'i ming can gyi rgyun de phyag rgya rnams ston par byed pa'i sgra'i tshogs rjes su spyad par bya'o zhes bya ba bcom ldan 'das rdo rje sems dpas gsungs so / /
de la zhes bya ba'i sgra ni ngag nye bar dgod pa la'o / /
phyag rgya bcu'i bdag nyid thams cad skyed par byed pa'o zhes bya ba la dpal rdo rje sems dpa' la sogs pa'i sku'i gsang ba ni bdag nyid thams cad de de ston par byed cing mngon du byed pas na bdag nyid thams cad skyed par byed pa zhes bya bar brjod do / /
de gang yin zhe na /
rdo rje sems dpa'i phyag rgya chen po zhes bya ba la rdo rje sems dpa'i phyag rgya chen po ni rdo rje sems dpa'i phyag rgya chen po ste /
rdo rje bsnyems ma la sogs pas bzhi 'gyur gyi dngos grub ster ba'o / /
de dag kyang gang las byung zhe na /
bde ba chen po rdo rje don yod pa'i dam tshig las byung ba'o zhes bya ba las dang po'i rdo rje ni bde ba chen po'i rdo rje'o / /
de nyid don yod pa'i dam tshig ste bde ba chen po'i rdo rje don yod pa'i dam tshig go / /
de las de dag byung ba yin no / /
de dag las ji lta bu dang ldan pa yin zhe na /
sngon du zhes bya ba la sogs pa la sngon ni thog ma ste gdod ma nas grub pa'o / /
gdod ma nas grub pa yang de yin la thams cad kyi mchog gi dngos grub kyang de nyid yin pas na gdod ma nas grub pa thams cad mchog gi dngos grub ste /
dpal rdo rje sems dpa'i phyag rgya chen po'i dngos grub rdzogs pa'o / /
de nyid thog mar gang la yod pa de dag myur bar mchog tu sgrub par byed pa yin no / /
de dag ji ltar bsgrub par bya zhe na bdag nyid thams cad kyis so / /
rnam pa thams cad kyi mchog dang ldan pa'i dpal rdo rje sems dpa' la sogs pa'i rang bzhin la lhag par mos pa ni bdag nyid thams cad de bdag nyid thams cad des de dag bsgrub par bya'o / /
de la sku'i phyag rgya ni 'di zhes bya ba ni dpal rdo rje sems dpa' la sogs pa'i phyag rgya yin no zhes bya ba'i don to / /
ba dan gsum pa dang /
kha T+wAM ga'i phyag rgya bcing ba'o zhes bya ba la lag pa g.yas pas ba dan gsum pa byas la /
g.yon pas kha T+wAM ga'i phyag rgya bcing bar bya'o / /
g.yon pa'i dril bu dang bcas pa zhes bya ba la g.yon pa'i kha T+wAM gas rdo rje dril bu blangs nas lag pa g.yon pa'i ba dan gsum pas slong ba'i tshul byas nas sgeg pa dang dkrol zhing gar byas nas rdo rje 'dod pa'i dbang phyug ma ste /
rdo rje sems dpa'i phyag rgya chen po bstod pa ni skyed pa'i rgyu'o / /
des rdo rje bsnyems pa yongs su bskor te dgrol bar bya'o / /
'di ltar 'chad par 'gyur te dang po'i rdo rje bcings nas gnyis su byas la lag pa g.yas pas ba dan gsum pa byas te /
stod pa'i tshul gyis gzung bar bya'o / /
rdo rje dril bu dang bcas pa'i lag pa g.yon pas kyang kha T+wAM ga bcings nas lag pa g.yon pa dang g.yas pa dag gi mdzub mo la sogs pa dang bcas pa dkrol zhing gar byas la /
bcom ldan 'das rdo rje sems dpa'i phyag rgya chen po bcing bar bya ste /
de ltar na bzhi 'gyur gyi dngos grub grub par 'gyur ro / /
mnga' stod pa zhes bya ba la sogs pa la de bzhin du dang po'i rdo rje gnyis su byas la ji lta ba bzhin du gar las byung ba'i 'dod chags rdo rje ma'i phyag rgya chen po bcing bar bya'o / /
de bzhin du gar byas la kI li kI li'i phyag rgya chen po bcing bar bya'o / /
de bzhin du gar byas la rdo rje dran pa ma'i phyag rgya chen po bcing bar bya'o / /
de bzhin du gar byas la rdo rje dran ma'i phyag rgya chen po bcing bar bya'o / /
de bzhin du gar byas la rdo rje 'dod ma'i dbang phyug ma'i phyag rgya chen po bcing bar bya ste de ltar na bzhi 'gyur gyi dngos grub grub par 'gyur ro / /
rnam pa lnga po de dag mchog tu gsang ba'i ras ris kyi phyag rgya ste /
bcom ldan 'das rdo rje sems dpa'i yin no / /
bde ba chen po'i rdo rje don yod pa'i dam tshig gi mchod pas rab tu dga' ma la sogs pa'i mchod pa thams cad thob pa mi zad pa'o zhes bya ba la rab tu dga' ma dang spyan dang dpal chen mo rnams ni bde ba chen po rdo rje don yod pa ste /
rdo rje sems dpa'i dam tshig gi mchod pa'o / /
rab tu dga' ma la sogs pa'i mchod pa thams cad de rdo rje sems dpa' la sogs pa'i bde ba dang yid bde ba'i rang bzhin can thob pa ni mngon du byed pa'o / /
mi zad pa'o zhes bya ba ni rtag pa'o / /
'dis 'di ltar 'chad par 'gyur te de bzhin du dang po'i rdo rje gnyis su byas la /
ba dan gsum mchod pa dang kha T+wAM gas gar byas te mchod pa'i lha mo bzhi po'i mchod pa'i phyag rgya bcings nas mchod par bya'o / /
rdo rje bstod pa'i phyag rgyas srid pa gsum thams cad bskyod pa dang dbang du byed pa'o zhes bya ba la de bzhin du gar byas la srid pa gsum thams cad rdo rje'i dbus su yid kyis bcug la bsnyems pa dang bcas pas rdo rje gsor nas srid pa gsum bskyod pa dang /
dbang du bya ba'i bsam pas rang gi snying gar bstod pa'i tshul gyis gzung bar bya ste /
de ltar de dag thams cad grub par 'gyur ro / /
rdo rje hUM mdzad ces bya ba la sogs pa la /
dpal rdo rje sems dpa'i rnal 'byor byas te /
lha chen po la sogs pa'i gzugs brnyan mdun du byas te /
de bzhin du gar byas te rdo rje hUM mdzad brjod cing rdo rje hUM mdzad du bdag nyid rnam par bsams te g.yon brkyang ba'i stang stabs kyis gnas nas lha chen po la sogs pa'i gzugs brnyan la gzhug cing bcug ste /
bcings nas dbang du byas la rkang pa g.yon pas gzugs brnyan de mnan nas bzla bar bya ste /
de ltar na ring po mi thogs par de grub par 'gyur ba yin no / /
mthon po'i stan zhes bya ba la sogs pa la dpal rdo rje sems dpa'i rnal 'byor byas nas cho ga thams cad rjes su spyad nas bsgrub bya'i gzugs brnyan mdun du bzhag ste /
stan mthon po la skyil mo krung phyed pas 'dug ste /
de bzhin du gar byas la bsnyems pa dang bcas pas rdo rje gsor zhing yi ge hUM gis bsgrub bya gzugs brnyan la gzhug cing bcug ste bcings nas dbang du bya'o / /
de nas bsgrub bya'i gzugs brnyan de nyid rkang pa g.yon pas mnan te bsnyems pa dang bcas pas rdo rje gsor zhing yi ge hUM bzla bar bya ste /
de ltar na ring por mi thogs par sems can de dang de 'grub par 'gyur ro / /
g.yon pa'i rdo rje khu tshur gyis zhes bya ba la dpal rdo rje sems dpa'i rnal 'byor byas nas cho ga thams cad rjes su spyad la /
de bzhin du dang po'i rdo rje bcings nas gnyis su byas te /
snga ma bzhin du gar byas la lha'i bu mo gang dgos pa'i tshul du sgrub par 'dod pa de dang lhan cig tu dbang po gnyis snyoms par zhugs pa yid kyis bya zhing g.yon pa'i rdo rje khu tshur gyis rang gi rtags bzung la /
yi ge hUM bzla bar byas te de ltar na de btsun mo'i rang bzhin du grub par 'gyur ro / /
de ltar dang po'i rdo rje gnyis su byas nas ba dan gsum dang kha T+wAM ga'i phyag rgyas gar byas te /
rdo rje sems dpa'i phyag rgya chen po bcing ba rnam pa bcu phan yon dang bcas pa bstan nas da ni dam tshig las kyi phyag rgya bcing ba rnam pa bcu bstan par bya ba'i phyir de nas dam tshig gi phyag rgya zhes bya ba gsungs te /
bde ba chen po'i rdo rje don yod pa ni rdo rje sems dpa' ste /
de'i dam tshig ni gsang ba'i lcags kyu bcings la phun sum tshogs pa bsgrub pa'i bsam pas rang gi snying gar phyag rgya rnams so / /
snying gar sen mo drud pa zhes bya ba la gsang ba'i lcags kyu bcings nas rang gi snying gar lcags kyu'i sen mo phan tshun drud par byas te de ltar na ci ltar mngon par 'dod pa'i dngos grub thams cad grub par 'gyur ro / /
lcags kyu brdeg pa zhes bya ba la gsang ba'i lcags kyu bcings nas phun sum tshogs pa sgrub pa'i bsam pas rang gi snying gar lcags kyu brdeg par bya ste /
de ltar na phun sum tshogs pa thams cad grub par 'gyur ro / /
g.yon pa'i lcags kyu la g.yas pa'o zhes bya ba la gsang ba'i lcags kyu bcings nas g.yon pa'i lcags kyu g.yas pa'i dbus mar gzhug par byas te /
de ltar na bde ba thams cad 'grub par 'gyur ro / /
lcags kyu'i rtse mo btsir ba'o zhes bya ba la gsang ba'i lcags kyu'i dbus ma'i rtse mo dag phan tshun du btsir bar bya ste de ltar na phyag rgya thams cad grub par 'gyur ro / /
phan tshun sen mos drud pa'o zhes bya ba la de nyid kyi lcags kyu'i sen mo phan tshun du drud par byas te /
de ltar na dam tshig thams cad grub par 'gyur te phyag rgya thams cad grub par 'gyur ro zhes bya ba'i don to / /
snying gar bya ba par bya'o zhes bya ba la de nyid kyi lcags kyus rang gi snying gar byab bar bya ste /
de ltar na dkyil 'khor thams cad grub par 'gyur ro / /
lce mnyam par 'byin pa'o zhes bya ba la de nyid kyi dbus ma'i lcags kyu gnyis kyi rtse mo yang dag par sbyar bar byas la ngag 'byin pa'i tshul gyis kha'i phyogs nas gyen du drang bar bya ste de ltar na bstan bcos grub par 'gyur ro / /
snying gar rdo rje brtan par rab tu gzhag pa'o zhes bya ba la lcags kyus rang gi snying gar sems dpa'i rdo rje rdzogs pa'i tshul byas te de ltar na ye shes thams cad grub par 'gyur ro / /
rdo rje byab pa'o zhes bya ba la rang gi snying ga na gnas pa'i rdo rje sems dpa'i rdo rje lcags kyus byab par bya ste de ltar na las thams cad grub par 'gyur ro / /
rtsa ba'i phyag rgya yang ngo zhes bya ba la gsang ba'i lcags kyu ni rtsa ba'i phyag rgya ste /
des rang gi snying gar phrugs na bde ba chen po 'grub par 'gyur ro / /
de ltar gsang ba'i lcags kyus las bsgrub pa bstan nas /
da ni rdo rje sems dpa' las byung ba'i las kyi phyag rgya bstan pa'i phyir de nas gsang ba'i dam tshig gi rdo rje bsdams pa las byung ba'o zhes bya ba gsungs so / /
kha sbyor gyi nang du sor mo thams cad kyi las so zhes bya ba la rdo rje bsdams pa'i nang du sor mo thams cad kyi las kyi tshul bya'o zhes bya ba'i don to / /
mthe bong rdo rje zhes bya ba la rdo rje bsdams pa bcings nas mthe bo'i rtse mo rdo rje bsdams pa la 'jug pa ste /
de ltar na dngos po thams cad grub pa'o / /
de nyid kyi mthil gnyis su phrugs pa'o zhes bya ba la nang du gnas pa'i mthe bo gnyis po de nyid kyis phyag mthil gnyis 'phrug par bya ste de ltar na thams cad rjes su chags par 'gyur ro / /
mdzub mo'i rdo rje'o zhes bya ba la rdo rje bsdams pa bcings nas mdzub mo gnyis kyi rtse mo yang dag par sbyar bar byas la rdo rje bsdams par gzhug par bya ste de ltar na thams cad chags shing 'ching bar 'gyur ro / /
srin lag gi rdo rje'o zhes bya ba la rdo rje bsdams pa la srin lag gnyis kyi rtse mo bcug nas gzung bar bya ste de ltar na thams cad smra ba'o / /
de nyid kyi sor mo'i rtse mo dag ni rol mo'o zhes bya ba la nang na gnas pa'i srin lag gi rtse mo de nyid kyi sor mo'i rtse mo dag gis phan tshun rol mo'i tshul du bya ste de ltar na gar byed du gzhug pa'o / /
mthe'u chung gi rdo rje'o zhes bya ba la rdo rje bsdams pa'i mthe'u chung gnyis kyi rtse mo nang du gzhug par bya ste de ltar na thams cad dgod pa'o / /
de nyid kyi mthe bo gnyis kyi rtse mo sen mos btsir ba'o zhes bya ba la 'das ma thag tu bshad pa'i mthe'u chung gnyis kyi rdo rje nang du gnas pa de nyid kyi mthe bo gnyis kyi sen mo btsir bar bya ste de ltar na thams cad gsod par 'gyur ro / /
rdo rje gar gyi mchod pas zhes bya ba la sogs pa la ba dan gsum mchog dang kha T+wAM ga sgeg pa dang bcas par mthe'u chung la sogs pa bskor ba'i tshul gyis bar du mchod pa nyid du dpal rdo rje sems dpa'i rnal 'byor byas la yi ge hUM brjod cing rdo rje'i lta bas bltas shing gar bya ste de ltar na lha dang lha ma yin pa'i bu mo thams cad dang /
gzhon nu ma'i bu mo thams cad bstan nas te rjes su chags par 'gyur ro / /
rab tu dga' ba zhes bya ba na dpal rdo rje sems dpa'i bde ba dang yid bde ba'i rang bzhin no / /
de yang de bzhin du gar gyi tshul gyis rang gi ma mchu nang du g.yo ba med par myang ba dang btung ba'i tshul gyis grub pa yin no / /
de bzhin du gar bya zhing dbugs ring po btang bar yi ge hUM brjod par bya ste de ltar na chags pa brtan par 'ching zhing mthong bar 'gyur ro / /
de bzhin du gar bya zhing dpung pa gnyis bstod cing bzla bar bya ste de ltar na dbang phyug thams cad thob par 'gyur ro / /
de bzhin du gar bya zhing gar gyi tshul gyis snying ga bskyod par bya ste de ltar na thams cad kyis mchod par 'gyur ro / /
de bzhin du gar bya zhing mig gnyis kyis bsgrub bya dgug pa'i tshul byas te / /
de ltar na 'dod pa thams cad rnyed par 'gyur ro / /
de bzhin du gar bya zhing dbugs gtong ba dang dman pa'i gdong gis blta ba'i tshul bya ste de ltar na 'dod pa'i 'dod chags skyed par byed pa yin no / /
de bzhin du gar bya zhing rang gi snying ga'i dbral bar bskyod par bya ste de ltar na thams cad 'bebs par byed do / /
de bzhin du gar byas shing dbugs btang bas rang nyid ltung bar 'gyur te de ltar 'dod pa'i chags pas gsod par 'gyur ro / /
de bzhin du gar byas shing bka' bsgo ba'i tshul du bya ste de ltar na 'dod pa thams cad kyi rjes su spyod pa la sogs pa'i las thams cad la nges par sbyor bar 'gyur ro / /
de ltar rdo rje gar gyi sbyor bas las bcu'i sgrub pa bstan nas /
da ni rdo rje sems dpa' la sogs pa'i las kyi phyag rgya rnams kyi las sgrub pa bstan par bya ba'i phyir /
de nas rdo rje las kyi phyag rgya bcu po zhes bya ba gsungs so / /
rdo rje bsnyems ma'i phyag rgyas thams cad sgrub pa'o zhes bya ba la bcom ldan 'das rdo rje sems dpa'i las kyi phyag rgya ni rdo rje bsnyems pas te des brtan pa dang g.yo ba'i dngos po thams cad sgrub pa'o / /
'dod chags rdo rje ma'i phyag rgya ni rdo rje mtshon cha ma ste /
des bdud la sogs pa thams cad las rnam par rgyal ba dang rdo rje sems dpa' la sogs pa thams cad rjes su chags pa dang /
gdug pa'i dkyil 'khor la sogs pa gsod par 'gyur ro / /
rdo rje kI li kI la'i las kyi phyag rgya ni rdo rje kI li kI la ste des rab tu dga' ba'i reg bya ni rdo rje sems dpa'i bde ba dang yid bde ba mngon du bya ba'o / /
reg bya des rdo rje sems dpa' la sogs pa'i dngos grub thams cad bde bas te nyon mongs pa med par sgrub pa po rnams la 'grub par 'gyur ro / /
rdo rje dran ma'i las kyi phyag rgya ni rgyal mtshan bsgreng bas te des 'thab mo las rnam par rgyal bar 'gyur ro / /
rdo rje 'dod pa'i dbang phyug ma'i las kyi phyag rgya ni rdo rje 'dod pa'i dbang phyug mas te des rgyal srid thams cad kyi dbang phyug gi bdag po nyid du 'gyur ro / /
me tog la sogs pa'i las kyi phyag rgya bzhi ni dus kyi mchod pas te des thams cad kyis mchod par 'gyur ro / /
bcom ldan 'das rdo rje sems dpa'i bsnyems pa dang bcas pa'i rdo rje gsor pa'i phyag rgyas bdud la sogs pa thams cad 'dul bar 'gyur ro / /
g.yas pa'i rdo rje khu tshur gyis 'bar ba'i rdo rje yid kyis blangs te yi ge hUM brjod cing bsgrub bya'i steng du dbab par bya ste de ltar na thams cad gsod par 'gyur ro / /
de bzhin du g.yas pa'i rdo rje khu tshur gyis 'bar ba'i rdo rje rnams yang nas yang du yid kyis bsgrub bya'i steng du dbab par bya ste de ltar na rdo rje phab pas thams cad gsod pa dang thams cad 'phrog par 'gyur ro / /
g.yon pa bsnyems pa dang bcas pas zhes bya ba la sogs pa la g.yon pa'i khu tshur gnyis kyis bsnyems par byas la g.yas pa'i rdo rje khu tshur gyis sgyu ma thams cad ston pa'i tshul gyis sgyu ma thams cad ston pa'o / /
rdzu 'phrul thams cad ston pa'i tshul gyis rdzu 'phrul thams cad ston pa'o / /
so sor bstan pa thams cad ston pa'i tshul gyis bstan pa thams cad ston pa'o / /
thams cad 'dzoms pa'i tshul gyis thams cad 'joms pa'o / /
de bzhin du rengs pa dang gnyid log tu gzhug pa dang /
bskor ba dang /
bskrad pa dang /
'bru dang /
btung ba 'pho ba dang /
dbang du byed pa rnams ni de dag gi tshul gyis las thams cad sgrub par byed pa yin no / /
da ni rdo rje thal mo las byung ba'i phyag rgya bcu bstan par bya ba'i phyir /
rdo rje dam tshig gi phyag rgya bcu zhes bya ba gsungs te /
rdo rje thal mo las byung bas na rdo rje thal mo las byung ba'o / /
rdo rje sku mchog gi dngos grub thams cad do zhes bya ba la rdo rje thal mo bcings nas mthe bo gnyis kyis sems dpa'i skyil krung du byas la /
mdzub mo gnyis kyi rtse mo yang dag par sbyar ba ni rdo rje sku mchog go / /
'dis rdo rje sems dpa' la sogs pa'i mchog gi dngos grub thams cad sgrub pa yin no / /
mdzub mo gnyis kyi lcags kyus dngos grub thams cad do zhes bya ba la rdo rje thal mo bcings nas mdzub mo gnyis kyi lcags kyu gnyis bya ste 'dis kyang rdo rje sems dpa' la sogs pa'i mchog gi dngos grub thams cad bsgrub par bya'o / /
rdo rje gnod sbyin gyi bdud thams cad la sogs pa'i gdug pa 'dul ba'o zhes bya ba la rdo rje thal mo'i mdzub mo gnyis bkug la phan tshun steng du yang dag par sbyar bar byas la mthe bong gnyis bsgreng ba so sor yang dag par rab tu brkyang ba khar gzung bar bya ste 'di ni rdo rje gnod sbyin gyi phyag rgya'o / /
'dis yi ge hUM bzlas shing gdug pa thams cad gdul bar bya'o / /
gang du khyad par gyis 'gal ba med pa de thams cad du yi ge hUM gi bzlas pas rtogs par bya'o / /
de nyid mtheb mo gnyis kyis bkab pas thams cad rnyed pa'o zhes bya ba la 'das ma thag tu bshad pa'i rdo rje gnod sbyin gyi phyag rgya'i mthe bong gnyis kyi rtse mos mdzub mo gnyis kyi lcags kyu dgab par bya ste 'dis rdo rje sems dpa'i dngos grub thams cad thob par 'gyur ro / /
de nyid kyis mthe po gnyis bcug la gtsug tor rdo rje thams cad bsrung bar bya'o zhes bya ba la 'das ma thag tu bshad pa'i phyag rgya'i mthe bo gnyis nang du bcug la gtsug tor du gzung bar bya ste de ltar na thams cad srung bar 'gyur ro / /
mthe bong rdo rje nang du bcug la de nyid kyis rdo rje sems dpa' la sogs pa'i sems can thams cad rjes su chags pa dang /
dgug pa dang dbang du byed pa sgrub po zhes bya ba la 'das ma thag tu bshad pa'i gtsug tor phyag rgya rang gi snying ga'i phyogs su gzung bar bya ste de ltar na ji ltar bshad pa bzhin du grub pa yin no / /
mthe chung rdo rje sor mo gnyis kyi rtse mo mdzub mo gnyis kyis legs par bzung bas mtho ba ni dpal dgug pa dang dbang du byed pa'o zhes bya ba la mthe'u chung rdo rje'i sor mo gnyis ni mthe'u chung gnyis te /
de'i rtse mo gnyis mdzub mo gnyis kyis legs par gzung ba gang yin pa de nyid mtho ba'i phyag rgya gang la yod pa de nyid la de skad ces bya'o / /
'dis ni 'di ltar bshad par 'gyur te /
rdo rje gnod sbyin gyi phyag rgya'i mthe'u chung gnyis nang du bcug la mdzub mo gnyis kyi lcags kyus de'i rtse mo gzung bar bya'o / /
rdo rje gnod sbyin gyi phyag rgya de nyid kyis nor sbyin las nor thams cad dang dpal 'phrog pa'o zhes bya ba la rdo rje gnod sbyin gyi phyag rgya nyid ni rdo rje gnod sbyin gyi rgyal mos te des nor sbyin las dpal dgug pa dang nor dbrog pa'i bsam pa'i dbang gis grub pa yin no / /
de nyid kyis dbus ma gnyis zhes bya ba la sogs pa la rdo rje gnod sbyin gyi phyag rgya'i srin lag gnyis kyi rtse mo'i mtha' dbus ma gnyis kyis bzung ste btsir bar byas na 'dis ni bdud la sogs pa'i gdon thams cad las grol ba la sogs par 'gyur ba yin no / /
rab tu dga' ba'i rdo rjes yul thams cad kyi mchog sgrub pa'o zhes bya ba la rdo rje thal mo las byung ba'i mda' lnga bsdus pa ni rab tu dga' ba'i rdo rje ste /
des yul thams cad kyi mchog ni rdo rje sems dpa' ste thams cad du grub par 'gyur ro / /
de ltar rdo rje thal mo las byung ba'i phyag rgya bcu bstan nas da ni mda' lnga bsdus pa las byung ba'i phyag rgya rnams bstan par bya ba'i phyir /
de nas gsang ba'i phyag rgya bcu rab tu dga' ba'i rdo rje las byung ba'o zhes bya ba gsungs te mda' lnga bsdus pa nyid 'di ru dga' ba'i rdo rje'o / /
rdo rje sems dpa' zhes bya ba la sogs pa la ye shes sems dpa'i rang bzhin gyi dpal rdo rje sems dpa' dang shin tu rnal 'byor gyi sbyor bas lhag par mos par byas la /
rdo rje sems dpa' mnan nas bcom ldan 'das rdo rje bsnyems ma'i phyag rgya chen po dang rdo rje bsnyems ma dang bcas pa'i rig pa'i lha mo ste /
de rol du bcug pa ni sgrub cing mngon du byed pa'o / /
'di ji ltar 'gyur zhe na /
rab tu dga' ba'i rdo rje chen pos rgyas btab ces bya ba gsungs so / /
rab tu dga' ba'i rdo rje chen po de gang yin zhe na /
rdo rje dang bcas pa'i rab tu dga' ba'i rdo rje'o zhes bya'o / /
dang po'i rdo rje dang bcas pa'i mda' lnga bsdus pa ni rdo rje dang bcas pa'i rab tu dga' ba'i rdo rje'o / /
'di ltar 'chad par 'gyur te /
dang po'i rdo rje blangs nas mda' lnga bsdus pas bcings nas rab tu dga' ba'i rdo rje chen por brjod pa yin no / /
de bcings nas rdo rje sems dpa' dang lhan cig tu gyur pa'i lhag par mos par byas te /
de ltar na rdo rje sems dpa' mnan nas rdo rje thal mo dang rol par 'gyur te /
rnal 'byor pas rdo rje sems dpa' phyag rgya chen po'i dngos grub thob par 'gyur ro zhes bya ba'i don to / /
de bzhin gshegs pa thams cad ces bya ba la sogs pa la byang chub tu sems bskyed pa'i las dang po pa rnams ni de bzhin gshegs pa thams cad de de rnams kyi nyan thos dang rang sangs rgyas kyi byang chub don du gnyer ba'i sems ni chags pa dang bral ba'i 'khor lo ste /
de bral ba ni bla na med par yang dag par rdzogs pa'i byang chub kyi sems kyi bkag pa'o / /
de ji ltar zhe na /
mdzub mo zhes bya ba la sogs pa la mda' lnga bsdus pa bcings nas mdzub mo dang dbus ma dang srin lag gi sor mo rnams lag pa'i rgyab gnyis nas cung zad bteg la mthe bong dang mthe'u chung gnyis mnyam pa'i sor mo rnams kyi rtse mo gnyis byas la rdo rje bsdams pa dral ba'i tshul gyis khros shing rang gi snying gar dral bar bya ste de ltar na dpal rdo rje sems dpa'i bde ba dang yid bde ba'i rang bzhin can gyi rab tu dga' ba'i rdo rje rnal 'byor pa grub par 'gyur ro / /
de yang de kho na nyid kyis rgyas btab pas na de kho na nyid kyis rgyas btab pa ste dmigs pa med pa'i thugs rje chen po'i sgrub pa po'i rgyud la skyes pa'i rab tu dga' ba'i rdo rje sgrub pa po la 'grub par 'gyur ro / /
btsir na 'dod pa thams cad brtan par byed pa'o zhes bya ba la mda' lnga bsdus pa bcings nas btsir bar bya ste /
de ltar na sems dpa' dang 'dod chags rdo rje ma la sogs pa'i 'dod pa thams cad brtan par byed par 'gyur ro / /
mdzub mo lcags kyus 'dod pa thams cad kyi bde ba dgug pa'o zhes bya ba la mda' lnga bsdus pa bcings te mdzub mo gnyis kyi lcags kyu byas nas rdo rje sems dpa' la sogs pa'i 'dod pa thams cad kyi bde ba rang gi rgyud la skye bar 'gyur ro / /
mdzub mos phrag dog la sogs pa'i 'dod pa thams cad kyi sdug bsngal rab tu zhi ba'o zhes bya ba la mda' lnga bsdus pa bcings nas g.yon pa'i mdzub mos bdag nyid dam bsgrub bya sdigs mdzub byas te de ltar na phrag dog la sogs pa'i 'dod pa thams cad kyi sdug bsngal zhi bar 'gyur ro / /
rtags bskyod pas rab tu dga' ba 'bebs pa dang de yang sgrub pa'o zhes bya ba la mda' lnga bsdus pas rang gi rtags bskyod par bya ste de ltar na dpal rdo rje sems dpa'i bde ba dang yid bde ba'i rang bzhin can gyi rab tu dga' ba 'bebs pa dang de grub pa'o / /
skye gnas g.yo ba'o zhes bya ba la mda' lnga bsdus pas rang gi rtags bskyod pas shin tu bde ba'o zhes bya ba dang sbyar ro / /
de yang khyad par ji lta bu dang ldan pa yin no zhe na bud med dang skyes pa dag gi rab tu dga' ba'o zhes bya ba la rdo rje sems dpa' la sogs pa'i bde ba dang yid bde ba rdzogs pa'i phyir bud med dang skyes pa dpal rdo rje sems dpa' dang gcig tu gyur par yid kyis rdzogs par bya zhing mda' bsdus pa'i phyag rgya des rnal 'byor pas rang gi rtags bskyod par bya ste /
de ltar na de la dpal rdo rje sems dpa'i bde ba dang yid bde ba grub pa yin no / /
kha sbyor btsir bas zhes bya ba la sogs pa la mda' lnga bsdus pa bcings nas phan tshun lag pa gnyis btsir zhing mngon par 'dod pa'i gang zag dang lhan cig tu 'dus pa dang bral ba bsam par bya ste de ltar na 'di gnyis grub pa yin no / /
rtags kyi sen mo zhes bya ba la mda' lnga bsdus pa bcings nas de'i g.yas pa'i mthe bo'i rtags kyi sen mos lag pa g.yon pa'i mthil drud pas shin tu brtan pa'i 'dod pa la chags pa nyid du 'gyur ro / /
'dis ni 'di ltar bshad par 'gyur te /
mtshan ma thob pa'i rnal 'byor pas dngos grub chen po bsgrub par byas nas gal te grub par ma gyur na de'i tshe 'di bcings la 'dod chags rdo rje ma la sogs pa dang yang dag par sbyor ba bsgom par bya ste /
de ltar na de dag gzhan mi 'dod par shin tu bde ba dang yid bde ba ster ba'i bud med thams cad rang la grub pa yin no / /
mda' lnga bsdus pa bcings nas g.yon pa'i mtheb mo'i sen mo lag pa g.yas pa'i mthil du drud par bya zhing rdo rje sems dpa' la sogs pa'i skyes bu rnams dang tsum pa na dang 'khyud pa la sogs pa bsgom par bya ste de ltar na de dag grub par 'gyur ro / /
rdo rje khu tshur gnyis kyis zhes bya ba la rdo rje sems dpa'i rnal 'byor snga ma bzhin du byas nas cho ga thams cad rjes su spyad la bcom ldan 'das mdun du spyan drangs te / /
rdo rje khu tshur gnyis bcings nas rdo rje sems dpa' la 'khyud pa'i bsam pas bdag nyid 'khyud par bya zhing ma mchu bzung ba'i bsam pas rang gi ma mchu so rnams kyis gzung bar bya ste de nyid kyis bde ba dang shin tu ro gcig par 'gyur par bdag nyid bsam zhing a nu ra ga ya mi hUM zhes bya ba nye ba'i snying po dang bcas pa'i yi ge hUM bzla bar bya ste /
de ltar na bcom ldan 'das rdo rje sems dpa' rab tu dga' ba'i dngos grub shin tu grub par 'gyur ro / /
thog ma dang tha ma med pa'i dngos grub ni mchog dang po'i dngos grub ste /
su ra ta s+t+waM zhes bya bas bcom ldan 'das bskul te de kho na nyid bsgul ba des de grub par 'gyur ro / /
'das ma thag tu bshad pa'i bsgom pa bya zhing gal te yid bde ba skyes par 'gyur na /
de'i tshe gzhan dang gzhan du su ra ta s+t+waM zhes pas bcom ldan 'das bskul bar byas na de kho na nyid bskul bas 'dis de grub par 'gyur ro / /
rab tu dga' ba'i ye shes kyis thams cad sgrub pa'o zhes bya ba la de bzhin du 'khyud nas dpal rdo rje sems dpa'i bde ba dang yid bde ba mngon du byas te /
de ltar na yid kyi 'dod pa thams cad grub par 'gyur ro / /
lag pa g.yon pa'i rdo rje khu tshur bkab nas sgrub po zhes bya ba la de bzhin du dpal rdo rje sems dpa'i rnal 'byor byas nas g.yon pa'i rdo rje khu tshur gos kyis bkab par byas la langs pa'am /
'dug pa'am /
mnyam par gzhag pa'am mnyam par ma bzhag pa'i rnal 'byor gyis rtog pa'i rnal 'byor bsgom par bya ste de ltar na thams cad grub par 'gyur ro / /
bde ba chen po'i rdo rje las byung ba'i rdo rje chen po'i lta bas thams cad pa'o zhes bya ba la rnam par 'phrul pa dang bcas pa'i 'dzum pa'i spyan dang ldan pa bde ba chen po'i rdo rje las byung ba'i rdo rje chen po'i lta ba ste des thams cad grub par 'gyur ro / /
smin ma gyen du bteg pas ltung ba slong ba'o zhes bya ba la lha chen po la sogs pa'i sems can rnams dang ri bo la sogs pa'i smin ma gyen du bteg pas bslang bar bya'o / /
dpal rdo rje sems dpa'i ma mchu nang du myang ba'i tshul gyis rang gi mchu nang du bcug nas myang bar bya ste de ltar na skal ba bzang po chen po grub par 'gyur ro / /
rang gi lce la yi ge hUM rnam par bsams la tshig thams cad spro ba'i bsam pas lce bskyod cing bzlas pa bya ste /
de ltar na rang gi bden pa thams cad kyi de kho na nyid gsal bar mi slu bar smra bar 'gyur ro / /
rang gi lus zhes bya ba la sogs pa la de bzhin du thams cad byas nas gzugs thams cad yongs su spong ba'i bsam pa dang /
'bebs pa'i sbyor ba bsgoms pas bdag nyid la dbab par byas te de ltar na gzugs thams cad yongs su spong bar 'gyur ro / /
de bzhin du dpal rdo rje sems dpa'i rnal 'byor byas la cho ga thams cad rjes su spyad nas zla ba'i gzhal yas khang la sogs par 'gro ba'i phyir rang gi gnas nas brtsams te zla ba la sogs pa'i gzhal yas khang gi mthar thug pa'i bar du rdo rje'i skas kyi rim pa'i phreng ba rnam par bsams la bdag nyid rdo rje rtse lnga par bsam zhing rdo rje'i skas kyi rim pa'i phreng ba des zla ba la sogs pa'i gzhal yas khang der 'gro bar 'gyur ro / /
rdo rje thal mo'i kha T+wAM ga zhes bya ba la rdo rje thal mo bcings nas bdag nyid kyi srin lag dang mthe'u chung rnams kyi rdo rje thal mo ma bkrol bar sor mo lhag ma rnams kyis kha T+wAM ga bya'o / /
de nas gnyis su byas nas kha T+wAM ga gnyis kyi rdo rje khu tshur zhes bya ba'i phyag rgyar 'gyur ro / /
dngos grub thams cad rdo rje khu tshur dag gis so zhes bya ba la 'das ma thag tu bshad pa'i kha T+wAM ga gnyis kyis dpal rdo rje sems dpas gsungs pa'i dngos grub thams cad grub pa yin no / /
de bzhin gshegs pa'i khu tshur dag gis dngos grub thams cad do zhes bya ba la de bzhin du kha T+wAM ga gnyis bcings nas mdzub mo gnyis kyi sen mo'i logs su mthe bong gnyis kyi rtsa ba gzung bar bya ste 'di ni de bzhin gshegs pa'i khu tshur gnyis so / /
'di dag gnyis de bzhin gshegs pas gsungs pa thams cad grub par 'gyur ro / /
thams cad gsang ba'i ni khro ba'i rdo rje khu tshur gyis so zhes bya ba la de bzhin du kha T+wAM ga gnyis byas la mdzub mo gnyis bsgrengs pa sdigs mdzub kyi tshul du gzung bar bya ste 'di ni khro bo'i khu tshur gnyis te khro bo'i khu tshur gnyis po 'dis rdo rje'i rigs las gsungs pa'i thams cad gsod pa'i las grub par 'gyur ro / /
thams cad sbyang ba ni pad+ma'i khu tshur dag gis so zhes bya ba la de bzhin du kha T+wAM ga gnyis byas nas mthe bo gnyis kyi rtse mo dbus ma dang /
mdzub mo'i rtse mo gnyis gzung bar byas te 'dis thams cad sbyang ba ni pad+ma'i rigs gtogs pas sems can thams cad sbyang ba'o zhes bya ba'i don to / /
nor thams cad 'phrog ma ni nor bu'i khu tshur dag gis so zhes bya ba la kha T+wAM ga gnyis byas la mthe bong gi rtse mo dang mdzub mo'i rtse mo sbyar ba ni nor bu'i khu tshur yin no / /
thams cad 'bebs pa ni thams cad 'bebs pa'i khu tshur dag gis so zhes bya ba ni kha T+wAM ga gnyis byas la mtho bong gnyis dbus ma dang srin lag gi rtsa bar gzung bar bya ste 'di ni 'bebs pa'i khu tshur ro / /
thams cad gar byed du bcug pa ni kha T+wAM ga gtor ba'i khu tshur dag gis so zhes bya ba la de bzhin du kha T+wAM ga gnyis kyi khu tshur gnyis dor bar byas te 'dis gar gyi tshul gyis thams cad gar byed du gzhug pa yin no / /
de bzhin du kha T+wAM ga gnyis byas la mdzub mo gnyis kyi yang dag par sbyar ba'i rtse mo byas la kha'i phyogs las gyen du ngag 'byin pa'i tshul du drang bar bya ste de ltar thams cad smrar bcug pa'o / /
de bzhin du kha T+wAM ga gnyis byas la rang gi mthe'u chung dang srin lag gi nang du mthe bo gnyis bzhag la mdzub mo gnyis kyi rtse mo rang gi mthe bong gi steng du yang dag par sbyar bas gzung bar bya ste 'di ni bstan pa'i khu tshur gnyis te /
'dis thams cad bskyod par bya'o / /
de bzhin du kha T+wAM ga gnyis byas la mdzub mo gnyis kyi lcags kyu gnyis byas te 'dis thams cad gzhug par byas par 'gyur ro / /
de nas rdo rje khu tshur gnyis kyi zhes bya ba la sogs pa la dkyil 'khor gyi phyag rgya'i dbang du byas pa las gsungs pa'i rdo rje khu tshur gnyis bcings nas lag pa'i sor mo rnams kyis pi wang rdung ba'i tshul byas na thams cad rjes su chags par bya'o / /
gling bu 'bud pa'i tshul gyis thams cad dbang du byed pa'o / /
rdza rnga rdung ba'i tshul gyis thams cad 'bebs pa'o / /
mu ku da rdung ba'i tshul gyis rims thams cad ldog pa'o / /
cha lang rdung ba'i tshul gyis dug thams cad ldog pa'o / /
rnga bo che rdung ba'i tshul gyis sbyar ba'i dug thams cad bzlog pa'o / /
rnga zlum rdung ba'i tshul gyis gdon thams cad las grol ba'o / /
rnga pa Ta ha rdung ba'i tshul gyis thams cad gsod pa'o / /
'gun dza rdung ba'i tshul gyis 'thab mo las rnam par rgyal ba'o / /
ti ma la rdung ba'i tshul gyis phun sum tshogs pa thams cad grub par 'gyur ro / /
de ltar ras ris dkyil 'khor gyi las brgya sgrub par byed pa'i phyag rgya bstan nas /
da ni de nyid kyis las stong sgrub par byed pa'i phyag rgya stong bstan par bya ba'i phyir de nas zhes bya ba la sogs pa gsungs so / /
phyag rgya chen po mnyam gzhag nas / /
zhes bya ba la sogs pa la bcom ldan 'das rdo rje sems dpa'i phyag rgya chen po bcing nas lag pa g.yas pas ba dan gsum pa dang /
g.yon pas kha T+wAM bcings nas 'das ma thag tu bshad pa'i las brgya po de bsgrub par bya'o / /
de ltar gar las byung ba'i las kyi phyag rgya brgya po bstan nas da ni gsang ba'i lcags kyu'i las brgya bsgrub pa bstan pa'i phyir bde ba chen po zhes bya ba la sogs pa gsungs te /
gsang ba'i lcags kyu bcings nas 'das ma thag tu bshad pa'i las brgya po de nyid bsgrub par bya'o / /
rdo rje bsdams pa bcings nas rdo rje bsdams pa'i nang du ci 'dod pa'i sor mo thams cad bskyod cing las brgya sgrub par byed de gsum pa'o / /
rdo rje gar las byung ba'i kha sbyor gyi thal mo spyi bor gzung zhing las brgya po de nyid mig dang /
rna ba dang /
sna dang /
lce dang /
lus kyi dbang po rnams kyi de'i tshul bzung zhing bsgrub par bya ste bzhi pa'o / /
bcom ldan 'das rdo rje sems dpa'i las kyi phyag rgya rdo rje bsnyems pa ste /
de bcings nas lag pa g.yas pas gar bya zhing las brgya po de nyid bsgrub par bya ste 'di ni lnga pa'o / /
de bzhin du bcom ldan 'das kyi rnal 'byor byas la rdo rje thal mo bcings nas las brgya bsgrub par byas te 'di ni drug pa'o / /
mda' lnga bsdus pa bcing las rnam par 'gyur ba med par des gzung zhing las brgya bsgrub par bya ste /
phyag rgya bcings pa med pa sku gsung thugs kyi rdo rje rnams kyi las brgya po de nyid bsgrub par bya ste 'di ni las brgya po brgyad pa'o / /
'dis ni 'di ltar bshad par 'gyur te /
bsgom pa kho na gtso bor gyur pa yin gyi phyag rgya ni ma yin no zhes bya ba'o / /
rdo rje thal mo bcings nas kha T+wAM ga gnyis byas te /
gar bya zhing yi ge hUM gi glu'i bzlas pa bya ste 'dis kyang las brgya po de nyid bsgrub par bya ste 'di ni dgu pa'o / /
rdo rje khu tshur gnyis kyi lag pa'i sor mo rnams kyi pi wang rdung ba'i tshul gyis las bcu pa'o / /
gling bu rdung ba'i tshul gyis bcu'o / /
rdza rnga rdung ba'i tshul gyis bcu'o / /
ku mu da rdung ba'i tshul gyis bcu'o / /
cha lang rdung ba'i tshul gyis bcu'o / /
rnga bo cha rdung ba'i tshul gyis bcu'o / /
rnga zlum rdung ba'i tshul gyis bcu'o / /
rnga ba Ta ha rdung ba'i tshul gyis bcu'o / /
'gun dza rdung ba'i tshul gyis bcu'o / /
ti mi la rdung ba'i tshul gyis sngar bshad pa'i las bcu po da rnams nyid bsgrub par bya ste 'di ni brgyad cu pa yin no / /
de ltar na phyag rgya stong du 'gyur ba yin no / /
gsang ba'i dkyil 'khor gyi phyag rgya rdzogs so // //
de ltar zhes bya ba la de ltar 'das ma thag tu bshad pa'i tshul gyis rtogs pa'i tshul yongs su spyad pa zhes bya ba dang sbyar ro / /
de ji lta bu zhe na /
mchog tu mi 'gyur ro zhes bya ba ni rtag pa'o / /
mchog tu ni dam pa ste /
rdo rje sems dpa' la sogs pa'i dngos grub kyi bde ba rnams kyi bdag po ste khyab bdag rtog pa'i tshul 'di ni yin no / /
mchog ni dam pa ste /
bag chags dang bcas pa'i nyon mongs pa dang bral bas na rnam par dag pa ste /
dmigs pa med pa'i thugs rje chen po'i rdo rje'i bde ba las byung bas na grub pa'o / /
rdul phra rab dang mnyam pa'i 'jig rten gyi khams thams cad dang mtshungs pa'i rigs lnga'i dngos grub ster bas na mtha' yas pa'i 'bras bu dang ldan pa'o / /
bsal ba ni snyigs ma lnga thams cad dang bral ba'i mchog dang po'i rdo rje sems dpa'i mchog dam pa ste phul du byung ba'i sku gang yin pa de'i tshul ni thob par byed pa'i rgyu'o / /
gsal ba'i rang bzhin du yongs su rdzogs pas na gsal ba yongs su spyad pa'o / /
mchog tu rtag pa zhes bya ba ni thog ma dang tha ma med pa'i rtog pa'i tshul de nyid yin no / /
dpal mchog dang po'i rgya cher bshad pa shes rab kyi pha rol tu phyin pa 'byung ba zhes bya ba las gsang ba'i dkyil 'khor gyi phyag rgya'i rgyud thams cad kyi rtog pa rdzogs so // //
de ltar dngos grub thams cad kyi thabs su gyur pa'i bdag la byin gyis brlab pa'i rnal 'byor gyi phyag rgya thams cad sgrub pa'i phyag rgya thams cad kyi rgyud rnams kyi rtog pa thams cad kun nas bsdus pa'i dri ba sngon du 'gro bas bstan par bya ba'i phyir /
de nas sems dpa' chen po kun zhes bya ba la sogs pa gsungs te de la de nas zhes bya ba nas brtsams te /
ji srid mchog gi mdo zhes bya ba'i bar gyis dri ba'i tshul gyi mdor bstan pa gsungs pa yin no / /
de nas ston pa rdo rje 'chang / /
zhes bya ba nas brtsams te /
ji srid mchog tu gsang ba'i cho ga'o / /
zhes bya ba'i bar du gsungs pas rtog pa thams cad kun nas bsdus pa dris pa'i lan btab pa'i tshul gyis rgyas par bstan pa'o / /
de la phyag rgya chen po la sogs pa'i rtog pa'i nges pa shes pas sgrub pa po rnams kyi dngos grub grub pa yin no zhes bya ba bstan pa'i phyir /
rnam rtog med pa zhes bya ba la sogs pa gsungs te /
gzung ba dang 'dzin pa'i rnam par rtog pa dang bral ba'i dpal rdo rje sems dpa' la sogs pa rnams ni rnam par rtog pa med pa'i chos rnams so / /
rnam par rtog pa med pa'i chos de dag las sems can rnams kyi rdo rje sems dpa' la sogs pa'i dngos grub kyi don du phyogs bcu kun du brtag pa ni sems can don ni yongs su brtag pa ste /
rtag tu rdo rje dril 'chang zhing / /
dngos grub mchog ni bsgrub bya ste / /
bdag byin brlab sogs sgrub pa pos / /
zhes bya ba'i rnam par rtog pa'o zhes bya ba'i don to / /
de nas rtog pa kun bshad de / /
zhes bya ba la rdo rje sems dpa' la sogs pa'i spyod yul du sems can gyi don yongs su rtogs pa ste thams cad dgug pa la sogs pa ston par byed pa'i sgra'i tshogs dpal rdo rje sems dpa' yang dag par gsungs pa ni kun du rab tu gsungs pa ni yin no / /
de ci'i phyir zhe na /
rtog pa thams cad yongs su dag phyir ro zhes bya ba la sgrub pa po'i gzung ba dang 'dzin pa la sogs pa'i rnam par rtog pa rnams sbyang ba'i phyir ro / /
de ltar na rtog pa'i don gyi rgyud bstan nas da ni rgyud phyi ma shes pas dngos grub thob pa yin no zhes bya ba rab tu bstan par bya ba'i phyir /
de nas rgyud phyi ma ji ltar yin zhes bya ba gsungs te dang po'i sbyor ba la sogs pa ston par byed pa'i sgra'i tshogs ni rgyud do / /
skal ba bzang po la sogs pa las sngar dang da ltar byung ba'i rgyud rang bzhin du rtag tu gnas pas na phyi ma snga mar yang dag 'byung ba'o / /
rdo rje dang dril bu dang phyag rgya ni de kho na nyid do / /
lha mo bzhi phreng gi dbus na bzhugs pa'i rdo rje sems dpa'i sku'i gsang ba ni gsang ba'o / /
de nyid shin tu rnal 'byor gyi tshul gyis gsang ba'o / /
phyi ma dang bcas zhes bya ba ni phul du byung ba'i rgyud ces bya ba'i don te de nyid bdag gi 'dod pa yin gyi gzhan ni ma yin no zhes bya ba tshig gi lhag ma'o / /
de ltar rgyud phyi ma bstan nas /
da ni dang po'i gnas zhes pa bstan par bya ba'i phyir dang po'i gnas shes pa zhes bya ba gsungs te da ltar byung ba'i rang bzhin gyi phul du byung ba dang dpag tu med pa'i gzugs kyi gnas pas na rab tu gnas pa'o / /
de yang gang du gnas she na /
nam mkha' kun la zhes bya ba gsungs so / /
dang po'i rdo rje dang rin po che dang /
pad+ma dang /
sna tshogs rdo rje rnams kyi rdzogs pa ni rdo rje kun dngos grong khyer ro / /
bde ba yang yin la chen po yang de nyid yin pas na bde ba chen po ste /
des nyams dga' ba chen po ni yid dang rjes su mthun pa'o / /
grong khyer ni dkyil 'khor ro / /
de nyid mchog ste thog ma dang tha ma med pa'o / /
da ni thog ma dang tha ma med pa shes pas dngos grub thob pa yin zhes bya ba bstan par bya ba'i phyir /
de la thog ma dang tha ma med pa'i rdo rje sems dpa' ji ltar yin zhes bya ba gsungs so / /
nam mkha' zhes bya ba la sogs pa ni bshad zin to / /
rdo rje chen po'i de bzhin nyid dang ro gcig par shes pa yang rdo rje chen po'o / /
de'i bzhin ni de'i dngos po ste thog ma dang tha ma med pa'i zhes bya ba brjod pa yin no / /
da ni rdo rje sems dpa' shes pas dngos grub thob pa yin no zhes bya ba bstan par bya ba'i phyir /
de nas bcom ldan 'das de gang yin zhes bya ba gsungs so / /
kun gyi dam pa dngos grub che ba ni bla na med pa yang dag par rdzogs pa'i byang chub bo / /
de nyid dbang phyug dam pa ste bag chags dang bcas pa'i nyon mongs pa dang bral ba'i thugs byin gyis brlab pa'o / /
de'i sku'i rang bzhin can gyi lha ni lhag pa'i lha'o / /
lhag pa'i lha nyid ni lhag pa'i lha kho na ste dmigs pa med pa'i thugs rje chen po las byung ba'i bcom ldan 'das rdo rje sems dpa'i sku'i gsang ba'o zhes bya ba'i don to / /
rgyal po rdo rje 'chang chen po /
rab tu dga' ba mi 'gyur mchog /
ces bya ba la de ltar 'das ma thag tu bshad pa'i mtshan nyid can ni bcom ldan 'das rdo rje 'chang chen po yin te /
sa dma' ba la gnas pa'i byang chub sems dpa' ni ma yin no / /
byang chub sems dpa' thams cad zil gyis mnan nas nam mkha'i khams thams cad la rtag tu gnas pa'i sku gsung thugs kyi rdo rje rnams kyi mdzes pas na rgyal po'o / /
zag pa med pa'i bde ba dang yid bde ba'i rang bzhin yin pas na rab tu dga' ba'o / /
rtag pas na mi 'gyur mchog ste de lta bu rdo rje sems dpar brjod pa yin no / /
da ni dga' ba chen po nyid shes pas dngos grub thob pa yin no zhes bya ba bstan par bya ba'i phyir /
de la bcom ldan 'das dga' ba chen po nyid ji ltar yin zhes bya ba gsungs te /
bag chags dang bcas pa'i nyon mongs pa dang bral bas skyon med pa'o / /
rang bzhin las g.yo bar mi 'gyur bas na rtag pa'o / /
phyi ma'i mthar thug gi bar du gzugs thams cad ston pas sems can gyi don mdzad pa'i phyir na shin tu chags pas thams cad rjes su chags par mdzad pa'o / /
de kho na nyid 'di'i gsang ba ni thun mong ma yin pa'i bcom ldan 'das rdo rje sems dpa' ni chags pa chen po'o / /
chen po ni chos kyi dbyings dang sems can gyi don te de la dgyes pas na dga' ba che'o / /
kun du bzang po nyid shes pas kyang grub par 'gyur ro zhes bya ba bstan par bya ba'i phyir ji ltar zhes bya ba la sogs pa gsungs te /
dus thams cad du chags pa dang bcas pa bral bas na shin tu dag pa'o / /
byang chub sems dpa' thams cad la sogs pa rnams kyi byang chub chen po'i rang bzhin gyi mchog yin pas na kun gyi mchog go / /
skal ba bzang po la sogs pa las kyang sngar rtag tu gzung ba dang 'dzin pa'i rnam par rtog pa dang bral bas na 'dod chags gdod nas grol ba'o / /
dngos po thams cad ji lta ba bzhin gnas pa de bzhin du mkhyen pa dang de bzhin du gzhan rnams la'ang ston pas na de bzhin gshegs pa'o / /
gdul bya rnams la kun nas bzang po 'di las byung bas na kun du bzang po'o / /
byang chub kyi rang bzhin gyi sems ni byang chub sems dpa'o / /
cho ga mchog ces bya ba ni mchog gi rang bzhin gyi kun du bzang po zhes bya bar brjod pa yin no / /
rdo rje bsnyems pa'i bdag po nyid / /
ces pas kyang grub par 'gyur ro zhes bya ba bstan par bya ba'i phyir /
de la rdo rje bsnyems pa'i bdag po bcom ldan 'das ji ltar yin zhes bya ba gsungs te /
kun mchog dngos grub chen po'o / /
dbang phyug chen po'i phyag rgya'i mchog /
ces bya ba ni bcom ldan 'das rdo rje sems dpa'i sku'i phyag rgya ste /
byed pa por gyur pa de dang byed par 'gyur ba'i rdo rje dbang phyug ste bag chags dang bcas pa'i nyon mongs pa dang bral ba'i de bzhin gshegs pa thams cad kyi bde ba dang yid bde ba'i rang bzhin can gyi gsang ba lnga shes pa'i phyi ma'i mthar thug pa'i bar du bar mchod pas skyed cing mngon du byed pa ni rdo rje dbang phyug cher bstod pa'o / /
rgyud de nyid kyi phyir rdo rje bsnyems pa ni bcom ldan 'das rdo rje sems dpa'i phyag rgya chen po ste /
de'i bdag po ni gnyis su med pa'i ye shes kyi rang bzhin can gyi rdo rje sems dpa'o / /
bcom ldan rdo rje bsnyems ma'i rang bzhin gyi rig pa'i lha mo'i bdag po yin no zhes bya ba la bdag po'i sgra'i gnyis pa bstan to / /
da ni sems la sogs pa shes pas grub par 'gyur ro zhes bya ba bstan par bya ba'i phyir /
de nas mchog tu zhes bya ba gsungs te rang rig pa'i rang bzhin nyid kyis bsam par mi nus pa'i phyir bsam gyis mi khyab pa ste /
byang chub sems ni rtag brtan pa / /
zhes bya ba dang sbyar ro / /
de bzhin nyid dang ro gcig pa nyid kyis thams cad du 'gro bas na rgya che ba'o / /
rgya mtsho chen po bzhin du shes pas gzhan gyi shes rab kyis 'jug par mi nus pas na zab mo'o / /
rdo rje sems dpa' la sogs pa'i dngos grub rnams ni dngos grub thams cad de /
de dag gis gdul bya rnams la bde ba gang 'byung ba de ni dngos grub thams cad kyi bde ba rnams so / /
de rnams kyi mi 'gyur ba ni rang gi skye ba'i rgyu'o / /
sems can thams cad kyi rgyud kyi rjes su 'brang bas na thams cad la khyab pa'o / /
gser dang nam mkha' dang chu'i khams bzhin du rang bzhin gyis dag pas dri ma med pa'o / /
byang chub kyi mtshan nyid can gyi sems ni byang chub kyi sems so / /
bdag nyid brtan pa ni mi phyed pa'o zhes bya ba ni bcom ldan 'das rdo rje sems dpas gsungs so / /
de nas 'di'i las kyi khyad par zhes bya ba la sems can thams cad kyi rgyud kyi rjes su 'brang ba'i byang chub chen po'i mtshan nyid can gyi byang chub sems 'di mngon du bya ba'i phyir /
bsgom pa'i khyad par 'di yin no / /
zhes bya ba'i don to / /
sems nyid brtan pa nyid sems dpa' / /
zhes bya ba la /
sems can thams cad kyi rang rig pa'i rang bzhin can gyi sems gang yin pa de nyid ni gzung ba dang 'dzin pa'i rnam par rtog pas mi g.yo ba nyid kyi phyir sems dpa' ni rdo rje sems dpa' ste /
de bzhin nyid dang ro gcig pa'i sems so zhes bya ba'i don to / /
ting nge 'dzin de la mnyam par gzhag ces bya ba de la mnyam par gzhag pa ni ting nge 'dzin te sems rtse gcig pa nyid do / /
sems can thams cad kyi sems de nyid mnyam par gzhag pa'i phyir /
de bzhin nyid kyi rnam pa can gyi sems rtse gcig pa nyid kyi rnal 'byor ni ting nge 'dzin du brjod pa yin no / /
rnam shes las ni rdo rje kun / /
zhes bya ba la rnam par shes pas na rnam shes te /
zla ba'i dkyil 'khor dang /
sems dpa'i rdo rje dang /
rdo rje'i bdag nyid dang yongs su gcod pa'i rnam pa can gyi yid kyi rnam par shes pa'o / /
de rnam par shes pa las sems dpa'i rdo rje'i dngos po ni sems dpa' rdo rje nyid de sems can thams cad kyi sems de sems dpa'i rdo rje'i de nyid du gyur pa yin no / /
rdo rje las ni rdor 'dzin byung / /
zhes bya ba la rdo rje dang dril bu 'dzin pa'i sems dpa'i sku bskyed par 'gyur ro / /
'dis ni 'di ltar 'chad par 'gyur te /
snga ma bzhin du sdig pa dral ba'i mthar thug pa'i cho ga rjes su spyad nas rang gi snying gar gnas pa'i rdo rje'i dbus su rdo rje rnam par bsams la de nyid yid kyis brjod cing chos thams cad bdag med par bsgom par bya ste /
de'i rjes la nam mkha'i phyogs su dbyangs bcu drug dang bcas pa'i yi ge hUM las rang gi sems zla ba'i dkyil 'khor gyi rnam pa can du bsam par bya'o / /
de'i steng du ka la sogs pa gsal byed kyi yi ge dang bcas pa'i yi ge hUM las zla ba'i dkyil 'khor gnyis pa'o / /
de yang yi ge hUM dang bcas pa'i dang po'i rdo rje rtse lnga pa ste rdo rje la yi ge hUM rnam par bsams la /
badzrod hUM zhes bya ba brjod cing bsgom par bya'o / /
de nas sems dpa' byin gyis brlab pa'i sbyor bas rdo rje de nyid rdo rje sems dpa'i bdag nyid du bsgom par bya ste /
de ltar na sems can gyi sems de rdo rje sems dpa' nyid du 'gyur ba yin no / /
de ltar na sems dang sems dpa' dang ting nge 'dzin dang rdo rje dang rdo rje 'chang zhes bya ba rnams bstan nas da ni rdo rje 'chang chen po shes pas grub par 'gyur ro zhes bya ba bstan par bya ba'i phyir /
de la ji ltar na zhes bya ba la sogs pa gsungs te /
rdo rje sems dpa' byin gyis brlab pa'i sbyor ba bshad zin to / /
ni'i sgra ni nges par gzung ba ste sems dpa' byin gyis brlab pa'i sbyor ba kho na'o / /
bdag la byin brlab mchog sgrub pa / /
zhes bya ba la sems dpa' byin gyis brlab pa'i sbyor ba gang yin pa de nyid bdag la byin gyis brlab pa'i mchog sgrub pa de rdzogs par byed cing bdag nyid rdo rje 'chang chen po ste nyin re ni nyin zhag re re sems dpa' byin gyis brlab pa'i sbyor ba des rdo rje sems dpa' nyid thob pa yin no / /
sems dpa' 'byin gyis brlab pa'i sbyor ba 'dis rtag tu bdag nyid rdo rje sems dpa' nyid du rdzogs par byed pa gang yin pa 'di ni rdo rje 'chang chen po nyid yin no zhes 'chad par 'gyur ro / /
kun du bzang po'i spyod pa shes pa grub par 'gyur / /
zhes bya ba bstan par bya ba'i phyir /
de la zhes bya ba la sogs pa gsungs pas te snying stobs zhes bya ba ni stobs kyi lha'i gzugs can drag po'o / /
rdul zhes bya ba ni 'dod pa'i gzugs can tshangs pa'o / /
mun pa zhes bya ba ni dpyid kyi lha'i gzugs 'dzin pa'i khyab 'jug go / /
gsum po de dag gi gzugs 'dzin pas de dag gis 'dul ba'i sems can gyi don mdzad pa'i phyir kun du bzang po yin te /
rgyu de'i phyir bdag ni rdo rje 'chang chen po byang chub kyi spyod pa yin no / /
sems can rnams la bla na med pa yang dag par rdzogs pa'i byang chub rdzogs pa'i phyir spyod pa ni byang chub kyi spyod pa ste ji lta ba bzhin du skal pa dang ldan pa'i sems can 'dul ba'i rjes su 'gro ba ni rjes su mthun pa ste bcom ldan 'das rdo rje 'chang chen po'i rjes su mthun pa'i spyod pa yin no / /
bcom ldan 'das rdo rje 'chang chen po bdud nyid dang /
bdud las rnam par rgyal ba nyid shes pa dag gis kyang grub par 'gyur ro zhes bya ba gnyis po de dag bstan par bya ba'i phyir de la zhes bya ba la sogs pa gsungs te /
sems nyid kho na bdud nyid de / /
zhes bya ba la 'dir don dam par phyi'i bgegs rnams 'dod pa ma yin te /
gang gi phyir de rang rig pa tsam du yod pas bdud kyi rnam par rtog pa dang /
'dod chags la sogs pa'i rnam par rtog pa ni bdud de bdud kyi dngos po ni bdud nyid de /
sems nyid de bzhin gshegs pa'o / /
zhes bya ba la sems can thams cad kyi sems de nyid chos bdag med par rtogs pas de bzhin gshegs pa ste 'dis bdud las rnam par rgyal bar bstan to / /
slar yang rnam grangs gzhan gyis bdag nyid bdud nyid du bstan par bya ba'i phyir /
rang sems gdul bar bya ba'i phyir / /
bdag ni bdud nyid gyur pa yin / /
zhes bya ba gsungs te /
rang gi sems ni rang gi sems te rdo rje sems dpa' la sogs pa'i rnal 'byor bsgom pa la rab tu sbyor ba'i rnal 'byor sems so / /
de 'dul ba ni rdo rje sems dpa' la sogs pa'i ting nge 'dzin rdzogs pas de'i don du ji lta ba bzhin du rab tu grags pa'i lha'i bu'i bdud kyi gzugs nyid bdag gis nye bar blangs par gyur na bdag nyid bdud du gyur pa yin no / /
'dis ni 'di ltar 'chad par 'gyur te gang dag bgegs kyi nye bar mtshon pa'i dngos grub 'dod pa de rnams bdud kyi gzugs su bdag nye bar 'gro ba yin no / /
da ni byang chub dang sangs rgyas shes pa dag gis kyang grub par 'gyur ro zhes bya ba gnyis po de bstan par bya ba'i phyir /
de la ji ltar bcom ldan 'das mngon par rdzogs par byang chub dang sangs rgyas zhes bya ba gsungs te /
nam mkha'i dang mtshungs pa'i chos thams cad bsgom pa ni rang gi sems so sor rtogs pa ste /
rang gi sems so sor rtogs pa de kho na nyid kyis gang zhig byang chub sems kyi mchog gi rdo rje nyid ni rnam par grol ba'i lam gyi rang bzhin nyid gang yin pa de nyid byang chub yin no / /
de nyid nyid phyir sangs rgyas nyid / /
ces bya ba la gang zhig byang chub kyi sems rang gi sems su so sor rtogs pas de bzhin nyid rang bzhin gcig pa nyid de ni de'i rang bzhin nyid do / /
de kho na nyid yin pa'i phyir de sangs rgyas nyid yin no / /
de kho na nyid kyi phyir sangs rgyas nyid ji ltar yin zhe na /
bdag byin brlab mchog bsgrub phyir ro / /
zhes bya ba la zla ba'i dkyil 'khor la sogs pa'i bsgom pa'i rim pas byang chub kyi sems kyi mchog gi rdo rje sangs rgyas kyi gzugs su rdzogs pa gang yin pa de ni bdag la byin gyis brlab pa mchog gi sgrub pa ste /
byang chub kyi sems kyi mchog gi rdo rje de nyid de'i sangs rgyas nyid yin no / /
phyag na rdo rje nyid shes pas kyang grub pa yin no zhes bya ba bstan par bya ba'i phyir /
de la ji ltar bcom ldan 'das phyag na rdo rje yin zhes bya ba gsungs te srog chags dang srog chags ma yin pa dang gzung ba dang 'dzin pa'i rnam par rtog pa rnams kyis phyed par mi nus pas na mi phyed pa'o / /
rdo rje sems dpa' la sogs pa re re bsgom pa'i lam gyi rang bzhin can shes rab kyi pha rol tu phyin pa'i mdas dngos po med pa'i rang bzhin du mngon du byed pa ni 'bigs shing so sor rtog pa'o / /
gdug pa yang yin la thams cad de nyid yin pas na gdug pa thams cad de 'dod chags la sogs pa'i nyon mongs pa rnams dang /
lha chen po la sogs pa'i sems can gdug pa rnams so / /
de dag gnon pa ni ltung bar byed pa'o / /
sangs rgyas kun gyi dngos po zhes bya ba ni ye shes lnga'i rang bzhin no / /
rdo rje ni rtse lnga pa ste dang po'i rdo rje'o / /
byang chub kyi sems kyi zhes bya ba ni byang chub kyi sems kyi rang bzhin dang byang chub kyi sems las byung ba dang de ston par byed pa dang de skyed pa'i rgyur bdag nyid brtan pa ni mi phyed pa'o zhes bya ba bcom ldan 'das rdo rje 'chang chen pos gsungs so / /
kun du bzang po ni bshad zin to / /
kun du bzang po de la dum bu gnyis pa rtsa ba'i rgyud du rgyal ba ste /
de bzhin gshegs pa rnams kyis mtshon cha de lag tu byin pa yin no / /
mtshon cha de ci'i don du byin pa yin zhe na /
bstan pa thams cad grub pa'i phyir / /
zhes bya ba la rdo rje sems dpa' la sogs pa mngon du bya ba'i phyir sems can rnams la sangs rgyas kyis bka' stsal pa ni bstan pa thams cad do / /
de grub pa ni rdo rje sems dpa' la sogs pa sgrub pa po rnams kyis mngon du bya ba ste /
de'i don lag tu sbyin pa de'i phyir kun du bzang po de nyid phyag na rdo rje zhes bya bar brjod pa yin no / /
de ltar kun du bzang po bstan nas da ni dang po'i rigs la sogs pa byung ba shes pas grub par 'gyur ro zhes bya ba bstan par bya ba'i phyir de la zhes bya ba la sogs pa gsungs te shes rab kyi pha rol tu phyin pa ni bshad zin to / /
de nyid rigs rnams kyi yum mo / /
yab ni thabs la mkhas pa'o / /
zhes bya ba ni thabs kyi pha rol tu phyin pa'o / /
thabs kyi pha rol tu phyin pa yab tu gyur pa de gang zhe na rdo rje sems dpa' zhes bya ba ste byang chub kyi sems ni yab tu gyur pa yin no zhes bya ba'i don to / /
sems can 'dul ba'i rgyus de bzhin gshegs pa dang rdo rje dang pad+ma dang nor bu dang rdo rje sems dpa'i rigs rnams byung ba ni rab tu 'byung ba gang yin pa ni rigs rnams su brjod pa yin no / /
de ltar rigs rnams 'byung ba bstan nas da ni bcom ldan 'das 'dod pa dang thar pa'i rang bzhin du shes pas kyang dngos grub thob par 'gyur ro zhes bya ba bstan par bya ba'i phyir /
de la zhes bya ba la sogs pa gsungs te 'dod chags kyang yin la chen po yang yin pas na 'dod chags chen po'o / /
ni'i sgra ni gang gi phyir gyi don du ste ci'i phyir bcom ldan 'das 'dod chags chen po yin zhes bya ba'o / /
'jig rten dang 'jig rten las 'das pa'i dngos grub thams cad ni dngos grub thams cad do / /
de dag rjes su grub pa ni rjes su chags pa ste dngos grub thams cad rjes su chags pa gang yin pa de'i phyir bcom ldan 'das chags pa chen po yin pas na 'dod pa zhes bya ba'o / /
thar pa'i rang bzhin gyi bcom ldan 'das bstan par bya ba'i phyir /
dngos grub thams cad mi 'gyur ba de / /
bde ba chen po zhes brjod do / /
zhes bya ba gsungs so / /
rdo rje sems dpa' la sogs pa'i dngos grub ni dngos grub thams cad do / /
de rnams kyi thog ma dang tha ma med pa'i chos kyi dbyings mngon du bya ba gang yin pa de ni mi 'gyur bde ba'o / /
de nyid bde ba chen po zhes bya bar bcom ldan 'das rdo rje sems dpas brjod pa ni gsungs pa yin no / /
de ltar thar pa'i rang bzhin bstan nas da ni rnam pa gsum gyi rang bzhin can gyi rdo rje 'chang chen po shes pas kyang grub par 'gyur ro zhes bya ba rab tu bstan par bya ba'i phyir /
de la ji ltar bcom ldan 'das rnam pa gsum zhes bya ba gsungs te 'das pa dang ma 'ongs pa dang da ltar byung ba'i dus gsum ni nga yin no zhes bdag nyid ston par mdzad pa yin no / /
ci'i phyir khyed dus gsum yin zhe na mtha' yas phyir zhes bya ba la 'das pa dang ma 'ongs pa dang da ltar byung ba'i dus rnams kyi de bzhin nyid ni mtha' yas pa nyid do / /
gang gi phyir de'i rang bzhin rdo rje 'chang chen po bdag yin pa ste mtha' yas pa'i rgyu de nyid kyi phyir da ni dus gsum yin no / /
'das pa dang ma 'ongs pa dang da ltar byung ba'i chos nyid kyis bdag dus gsum gyi dngos po yin no zhes bya ba'i don to / /
nga ni srid gsum gdul bya'i phyir / /
zhes bya ba la 'dod pa dang /
gzugs dang gzugs med pa'i rang bzhin can gyi gdul bya'i sems can gdul ba'i rgyus 'dod pa dang gzugs dang gzugs med pa'i srid pa'i rang bzhin du bdag nyid kyi dngos po rdzogs pa'i phyir bdag srid gsum yin no / /
ming po gsum gyi gzugs kyis 'dul ba'i sems can gyi don du ming po gsum gyi gzugs su bdag nyid kyi dngos po rdzogs par mdzad pas na gsum mchog go / /
sangs rgyas dang chos dang dge 'dun gyis sems can gdul ba'i phyir dkon mchog gsum gyi gzugs rdzogs par mdzad pas na dkon mchog gsum mo / /
sa 'og sa stengs sa bla'i rang bzhin du bdag nyid kyi dngos po ston pa'i phyir de'i chos nyid kyis thams cad do / /
thams cad yin pa'i rgyu de nyid kyis 'jig rten gsum pa yin no / /
'dod pa dang gzugs dang gzugs med pa'i khams kyi rang bzhin bdag nyid kyi dngos po ston pa'i phyir /
de'i chos nyid kyis khams gsum pa yang nga yin no / /
de ltar dus gsum la sogs pa'i dbye bas rnam pa gsum du bdag nyid bstan nas da ni dngos grub kho na'i don du thams cad nyid shes pa bstan pa'i phyir /
de la ji ltar bcom ldan 'das thams cad ji ltar yin zhes bya ba gsungs te /
ri bo la sogs pa sems med pa'i dngos po ni mi rgyu ba ste de'i rang bzhin ni nga yin no / /
de ci'i phyir zhe na /
bsod nams kun mtho che ba'i phyir / /
zhes bya'o / /
rgyu ba sems kyi 'dus byas phyir / /
zhes bya ba la sogs pa ni bshad zin to / /
sems dang sems la sogs pa'i shes pa sems kyi 'dus byas pa zhes bya ba'i mthar thug pa de dag thams cad rnal 'byor bas bsgom par bya ba yin pa de'i phyir /
rang gi sems kyi las kyi bya ba de kho na nyid do zhes bya ba bcom ldan 'das rdo rje sems dpas gsungs pa yin no / /
dang po'i glu 'byung ba dang /
dang po'i glu'i rang bzhin dang /
nye ba'i snying po de kho na nyid shes pa rnams kyis grub par 'gyur ro zhes bya ba de'i phyir /
gsum po de dag bstan par bya ba'i phyir de la zhes bya ba la sogs pa gsungs te /
srid pa shin tu grub pa zhes bya ba ni mi gnas pa'i mya ngan las 'das pa rdzogs pa'o / /
longs spyod rdzogs pa'i skus kun du bzang po la sogs pa'i byang chub sems dpa' chen po rnams kyi mngon par 'dod pa'i dngos grub rdzogs pa ni dbang phyug chen po'i mchog gi dngos grub bo / /
srid pa shin tu grub pa dang dbang phyug chen po'i mchog de dag grub pa'i phyir mkhas pa ste /
byang chub sems dpa' rnams kyis sems can gyi don mdzad pas na bskal pa bzang po'i sngon rol du de rnams nyid la bcom ldan 'das rdo rje 'chang chen pos gsungs pa ni gsungs par gyur pa'o / /
de ltar dang po'i glu 'byung ba bstan nas da ni dang po'i glu'i rang bzhin bstan par bya ba'i phyir /
de nas de gang yin zhes bya ba gsungs te /
'dod chags chen po bcom ldan 'das / /
zhes bya ba ni bshad zin to / /
zag pa med pa'i bde ba dang yid bde ba ston par byed pa'i sgra'i tshogs ni rab tu dga' ba'o / /
shin tu rtag pas na mi 'gyur ba mchog go / /
skye bo kun gyis mngon sum ma yin pas na gsang ba ste gsang ba de nyid kyi phyir snying po ste nges pa'i shes pas gsungs pa ni yi ge hUM gi rang bzhin can gsungs par gyur pa ste de nyid mi 'gyur mchog ste yi ge hUM mi 'gyur ba'i mchog yin no / /
de ltar dang po'i glu'i rang bzhin bstan nas da ni nye ba'i snying po de kho na nyid shes pa bstan par bya ba'i phyir /
de nas nye ba'i snying po'i de kho na nyid shes pa zhes bya ba gsungs te /
de nyid gsang zhing gsang ba dang / /
snying po rab tu brjod pa'o / /
zhes bya ba la nges par 'bigs pa'i shes rab ni de kho na nyid do / /
de bzhin gshegs pa la sogs pa'i rang bzhin can gang yin pa de ni rdo rje la sogs pa'i gzugs kyis bkab pa ni gsang ba'o / /
btsun mo'i 'khor dang shin tu rnal 'byor gyi bsgom pas de longs spyod pa ni gsang ba'o / /
gsum po 'di dag ni snying po zhes brjod pa yin no / /
snying po 'di rjes su grub pa ni bsgom pa ste /
de grub pa ni snying po rjes su sgrub pa'i tshul du rdzogs pa gang yin pa de ni nye ba'i snying po ste nye ba'i snying po'i dngos po ni nye ba'i snying po nyid du bcom ldan 'das rdo rje 'chang gis rab tu brjod cing gsungs pa yin no / /
da ni bde ba chen po'i rdo rje don yod pa shes pas grub par 'gyur ro zhes bya ba bstan par bya ba'i phyir de la zhes bya ba la sogs pa gsungs te /
dngos grub kun gyi mi 'gyur ba de bde ba chen po zhes brjod do zhes bya ba ni bshad zin to / /
dngos grub thams cad mi 'gyur ba'i bde ba de nyid rdo rje ni rdo rje sems dpa' bsgrub pa ste rdzogs pa'i phyir 'bras bu med pa ma yin pa'i rgyu yin pas don yod pa'o / /
de nyid mi 'da' bas na 'da' bar dka' ba'i dam tshig go / /
'di ltar 'chad par 'gyur te gnyis su med pa'i ye shes kyi rang bzhin can gyi thar pa'i ngo bo gang yin pa de ni bcom ldan 'das rdo rje sems dpa'i sku'i gsang ba'i rang bzhin bskyed pa'i rgyu yin no zhes bya ba'o / /
dkyil 'khor gyi de kho na nyid bstan par bya ba'i phyir de la ji ltar zhes bya ba la sogs pa gsungs te /
ji ltar gnas zhes bya ba ni nam mkha' thams cad dang ri rab la sogs pa'o / /
ji ltar 'khor lo zhes bya ba ni zur bzhi pa dang sgo bzhi pa zhes bya ba la sogs pa'o / /
ji ltar dgod pa zhes bya ba ni spras pa la sogs pa'i khyad par ro / /
ji ltar 'gro ba zhes pa ni rdo rje sems dpa' dang 'dod chags rdo rje ma la sogs pa'i rang bzhin can gyi 'khor lo dgod par gyur pa gang yin pa de dang /
rdo rje sems dpa' la sogs pa'i so sor nges pa'i gnas dkyil 'khor gyi lte ba la sogs pa'i gnas brtag par 'gyur ba gang yin pa de bzhin du bri ba'i dbang du byas pa ste 'dir yang de bzhin gshegs pa rnams kyis dkyil 'khor sprul par mdzad pa yin no / /
dkyil 'khor du zhugs pa dang mthong ba'i 'bras bu bstan par bya ba'i phyir de nas zhes bya ba la sogs pa gsungs te de yang go sla'o / /
thig gdab pa'i cho ga bshad par bya ste /
dkyil 'khor bri bar bya ba ni thig gdab par bya ba'o / /
shes rab can zhes bya ba ni gzugs can dang gzugs can ma yin pa'i dkyil 'khor gyi de kho na nyid shes pa dang /
reg pa la sogs pa'i bzo la mkhas pa'o / /
phyogs thams cad mnyam pa nyid ni stong pa nyid de la dmigs pa ni mngon du byed pa'o / /
shar dang nub dang byang dang lho / /
zhes bya ba la phyogs zhes bya ba re re dang sbyar ro / /
tshangs thig gnyis pa dang mtshams kyi thig gnyis pa ni thig bzhi ste ka ba brgyad kyi tshul gyis dkyil 'khor brgyad de dkyil 'khor brtag pa'i cho ga'o / /
dkyil 'khor zhes bya ba la sogs pa la dkyil 'khor gang dang gang gi bdag po gang dang gang yin pa de dang der de'i rnal 'byor dang ldan pa'i dkyil 'khor gyi cho ga la rab tu goms par byas nas dkyil 'khor de dag der bri bar bya ste /
de ltar na gal te dkyil 'khor de bag med pas ma tshang ba'am lhag par 'gyur na yang dkyil 'khor brtag pa grub pa yin no zhes bya ba'o / /
da ni gsang ba lnga'i de kho na nyid shes pa bstan par bya ba'i phyir /
de nas zhes bya ba la sogs pa gsungs te /
thog ma dang tha ma med pa zhes bya ba la sogs pa gsungs pa ni bshad zin to / /
thog ma med pa mchog nyid ni / /
zhes bya ba la de ltar byung ba'i rang bzhin gyis rtag tu dam tshig pa yin pas na thog ma med pa'i mchog go / /
ni'i sgra ni nges par gzung ba ste /
thog ma med pa mchog nyid kho na'o / /
dpal mchog dang po'o zhes brjod do / /
zhes bya ba la brjod pa ni bstan pa yin no /
rigs lnga'i dkyil 'khor rnams ni dkyil 'khor thams cad de de'i bdag po ni gtso bo'o / /
mchog ni dam pa'o / /
dbang phyug mchog ces bya ba ni khams gsum pa'i chos kyi rgyal po'o / /
de'i rang bzhin bstan par bya ba'i phyir kun mchog ces bya ba la sogs pa gsungs te /
kun mchog 'dod pa chen po zhes bya ba ni byang chub chen po'i mtshan nyid kyi thugs rtogs pas te de las byung ba'i yid bde ba ni kun mchog 'dod pa chen po'i yid 'ong bde ba'o / /
de ston par byed pa'i thams cad du khyab pa'i 'dzum pa ni 'dzum pa chen po'o / /
de ltar gyur pa'i 'dzum pa des bcom ldan 'das srid pa mchog tu rtag tu bzhin 'dzum pa yin no / /
mchog tu mi 'gyur ba'i rdo rje sems dpa'i sku'i gsang ba rdzogs pa ni mchog tu mi 'gyur ba'i dngos grub ste de'i dngos po ni de nyid do / /
de'i phyir chos kyang yin la thams cad kyang de nyid yin pas na chos thams cad de kun gzhi rnam par shes pa dang mi bskyod pa dang /
byang chub kyi sems dang rang bzhin gyi sku dang de bzhin gshegs pa'i rigs dang stong pa nyid kyi rdo rje rnams so / /
de dag gi rnam par dag pa ni de bzhin nyid rtog pa ste rgyu de'i phyir ro / /
rdo rje 'chang de zla ba'i 'od yin no / /
chos thams cad rnam par dag pa'i rgyu 'ba' zhig gis bcom ldan 'das rdo rje sems dpa' zla ba'i 'od lta bu yin pa gcig pur ma zad kyi gsang ba'i de nyid nyid phyir dkar / /
zhes bya ba la lha mo bzhi phreng gi dbus na bzhugs pa'i phyag rgya chen po ni gsang ba'i de kho na nyid dang /
de nyid 'dod chags dang zhe sdang dang gti mug la sogs pa'i dri ma dang bral ba'i rgyu 'dis kyang dkar po'o / /
'dis ni 'di ltar 'chad par 'gyur te /
gang gi phyir bag chags dang bcas pa'i nyon mongs pa thams cad dang bral ba'i kun gzhi rnam par dag pa la sogs pa'i chos thams cad las byung ba'i bcom ldan 'das kyi phyag rgya chen po 'dod chags dang zhe sdang dang gti mug mi mnga' ba de'i phyir sku mdog dkar po ste rang gi rang bzhin ston par mdzad cing bzhugs pa yin no / /
gzugs thams cad ston pas sems can gyi don mdzad pa'i phyir 'dod chags chen po'i nyon mongs pa'i rang bzhin ston par mdzad pas na bcom ldan 'das kyi 'khor lo dmar zhing sna tshogs 'bar ba yin no / /
rtag pa dang mi bskyod pa dang rin chen 'byung ldan dang snang ba mtha' yas dang don yod grub pa'i ye shes kyi bdud rtsi'i chu'i bum pas dbang bskur bas 'dod chags la sogs pa'i bag chags dang bcas pa'i nyon mongs pa'i dri ma 'khrud par 'gyur ba yin no zhes bya ba'i yon tan 'di bstan par bya ba'i phyir /
sangs rgyas lnga'i cod pan gyis dbang bskur ba dang ldan pa'i bcom ldan 'das rdo rje sems dpa' yin no / /
shes rab dang thabs kyi rang bzhin gyi zhabs g.yas pas nye bar mtshon pa'i skus bdud bzhi'i rang bzhin can g.yon pa'i sku las mtho ba dang brla dang byin pa dang /
zhabs kyi nye bar mtshon pa'i 'khor ba'i yan lag yang dag par gnon cing 'dzin pa ste 'dzin pa des rgyal ba la ni phyi rol pa las rgyal ba ste mi snang bar mdzad pa yin no zhes bya ba bstan pa'i phyir sems dpa'i skyil mo krung dang ldan pa'i bcom ldan 'das rdo rje sems dpa'i yin no / /
rgyu des rdo rje sems dpa' ni thams cad kyi mchog ste de'i rang bzhin gyi bsgom pa so sor rtogs par mdzad pas te /
de ston par mdzad pa bcom ldan 'das ma 'dod chags rdo rje ma yin no / /
thams cad kyi mchog so sor rtogs pas yul du byas pa'i don mngon du bya ba ni dngos grub thams cad kyi bde ba dam pa ste /
de ston par byed pa ni bcom ldan 'das ma kI li kI la yin no / /
dngos grub thams cad kyi bde ba dam pa ni thams cad kyi mchog ste de bdud bzhi las rgyal ba ni rnam par rgyal ba ste de mthong ba ni de las byung ba'i longs spyod rdzogs pa'i sku ste /
de ston par byed pas kun mchog rnam par rgyal ba'i mtho ba ni bcom ldan 'das ma rdo rje dran ma yin no / /
sangs rgyas sprul pa dang sems can gyi don sprul pa'i skus mdzad pas na dbang phyug thams cad de des mchod pa chen po ni thams cad du khyab pa'i so sor rtog pa'i mchod pa ni bcom ldan 'das ma rdo rje 'dod ma'i dbang phyug ma yin no / /
'jig rten dang 'jig rten las 'das pa'i dngos grub thams cad ni 'dod chags rdo rje ma'i gzugs kyis so / /
'jig rten dang 'jig rten las 'das pa'i phun sum tshogs pa thams cad ni kI li kI la'i gzugs kyis so / /
'jig rten dang 'jig rten las 'das pa'i dga' ba thams cad ni rdo rje dran ma'i gzugs kyis so / /
'jig rten dang 'jig rten las 'das pa'i bdag po thams cad ni rdo rje 'dod pa'i dbang phyug ma'i gzugs kyis byin gyis brlabs pa ste rdo rje sems dpa'i mchog gi sku'i yan lag ni de dag gi sku yin no zhes bya ba'i don to / /
de ltar na bcom ldan 'das rdo rje sems dpa'i gsang ba lnga 'di kho na nyid bstan nas /
da ni de bzhin gshegs pa dang de rnams kyi rigs bstan par bya ba'i phyir de la ji ltar zhes bya ba la sogs pa gsungs te rtag pa ni rnam par snang mdzad do / /
mi bskyod pa dang rin chen 'byung ldan dang snang ba mtha' yas dang /
don yod grub pa rnams ni go sla'o / /
lnga po 'di dag ni de bzhin gshegs pa thams cad ces bya ba brjod pa yin no / /
de ci'i phyir zhe na /
de bzhin gshegs pa thams cad kyi phyir ro zhes bya ba la don dam par 'di rnams de bzhin gshegs pa thams cad kyi rang bzhin nyid yin pa de'i phyir 'di rnams kho na de bzhin gshegs pa thams cad du brjod pa yin gyi gzhan dag ni ma yin no / /
mi bskyod pa ni rdo rje sems dpa'o zhes bya ba la de bzhin gshegs pa mi bskyod pa nyid rdo rje sems dpa'i rang bzhin du bzhugs pa yin no / /
de bzhin du rin chen 'byung ldan la sogs pa kho na rim pa ji lta ba bzhin du rdo rje rin po che dang /
chos dang rdo rje las kyi gzugs su bzhugs pa yin no / /
de ltar na de bzhin gshegs pa'i rigs kyi de kho na nyid bstan nas da ni rdo rje nyi ma me ltar 'bar ba dang de'i rigs kyi de kho na nyid bstan par bya ba'i phyir de nas zhes bya ba la sogs pa gsungs te shin tu gdug pa drag po ni tshogs dang bcas pa'i 'jigs byed la sogs pa ste de rnams 'dul ba la zhi ba nyid dgos pa ma yin te /
de lta bas na de dag gdul ba'i phyir shes rab dang thabs kyi ngo bo ni shes rab dang thabs kyi rang bzhin can /
'jig pa'i dus kyi nyi ma 'char ka'i 'od bzhin du gdug pa thams cad kyi bud shing sreg par nus pas na nyi ma'i 'od lta bu'o / /
de gang yin zhe na rdo rje 'dzin zhes bya ba ste rdo rje sems dpa'o / /
rang nyid ces bya ba ni rang nyid kyis byung ba yin no zhes bya ba ni tshig gi lhag ma'o / /
gdug pa dang drag po'i sems can gdul ba'i phyir sgeg pa'i gzugs dang ldan pa'i dpal rdo rje sems dpa' nyid rdo rje nyi ma me ltar 'bar bar gyur pa yin gyi gzhan ni ma yin no zhes bya ba'i don to / /
rdo rje mtshon cha 'dzin ma la sogs pa nas rdo rje dril bu ma la sogs pa mthar thug pa'i bar gyi rdo rje'i rigs thams cad ji lta ba bzhin du bshad pa'i de bzhin gshegs pa thams cad kyi bstan pa grub pa'i don du de'i thabs kyi khro ba'i gzugs su bcom ldan 'das rdo rje nyi ma me ltar 'bar bas rang gi rdo rje las sprul par mdzad pa yin no / /
de ltar rdo rje'i rigs kyi bdag po dang rigs kyi de kho na nyid bstan nas da ni pad+ma'i rigs kyi bdag po dang rigs kyi de kho na nyid bstan par bya ba'i phyir de nas zhes bya ba la sogs pa gsungs so / /
pad+ma dmar po bzhin du nyon mongs pa'i dri ma thams cad kyis ma gos pa'i rang bzhin gyis dag pa'i ting nge 'dzin dang thugs rje chen po ni pad+mar rA ga'o / /
des thams cad dag pa ni pad+ma'i rigs rtogs pa'o / /
khyad par ji lta bu dang ldan pa yin zhe na bla na med pa zhes bya ba'o / /
rdo rje sems dpa'i rang nyid bdag /
ces bya ba ni thams cad dag pa'i rang bzhin can 'jig rten dbang phyug gzhan ni ma yin no zhes bya ba'o / /
rdo rje chos ni stong pa nyid kyi ting nge 'dzin no / /
de rab tu sgrub pa ni rtog pa'o / /
des sems can thams cad rnam par dag pa ni log par lta ba spong ba ste /
de'i don du pad+ma chen po'i rigs ni skyon thams cad dang bral bas na dag pa'o / /
de nyid ting nge 'dzin gyi ye shes bsags pa bcom ldan 'das 'jig rten dbang phyug gi rdzogs par mdzad pa yin no / /
de ltar pad+ma'i rigs kyi bdag po dang /
de'i rigs kyi de kho na nyid bstan nas da ni nor bu'i rigs kyi bdag po dang de'i rigs kyi de kho na nyid bstan par bya ba'i phyir /
de la ji ltar nam mkha'i snying po yin zhes bya ba gsungs te nam mkha'i yin la thams cad kyang de nyid yin pas na nam mkha' thams cad de nor bu'i rigs de'i'o / /
thams cad nam mkha' bcom ldan 'das / /
zhes bya ba ni nam mkha'i snying po'o / /
de yang sems can rnams kyi bsod nams kyis mtho ba che ba yin pas na sems can bsod nams mtho ba che ba ste nam mkha' thams cad khyab cing thams cad ster ba'i bcom ldan 'das nam mkha'i snying po'i sku'o / /
sems can bsod nams mtho ba che ba'i sku de nyid kyi phyir bdag nyid nam mkha'i snying po ste /
sangs rgyas dang byang chub sems dpa' rnams kyis dbang bskur ba yin gyi gzhan ni ma yin no zhes bya ba bcom ldan 'das rdo rje sems dpas gsungs so / /
dbang bskur dang ni gter dang ni / /
rdo rje rgyal mtshan mchod pa che / /
zhes bya ba la sems can thams cad kyi bsam pa thams cad yongs su rdzogs par mdzad pa'i phyir /
de dag bcom ldan 'das 'phags pa nam mkha'i snying pos bsags par mdzad nas bzhugs pa yin no / /
de ltar dkyil 'khor thams cad kyi de kho na nyid chen po bstan nas da ni dbang bskur ba shes pas 'grub par 'gyur ro zhes bya ba bstan par bya ba'i phyir / /
de nas rigs thams cad kyi dbang bskur ba shes pa'o zhes bya ba gsungs te sangs rgyas ni de bzhin gshegs pa thams cad de de rnams la rdo rje rtse lnga pa phyed pa'i rtse mo can gyi yid bzhin gyi nor bu rin po che'i cod pan de rin po che'i cod pan gyis dbang bskur ba de'i rnal 'byor pa rnams kyis bya'o / /
khro bo'i rdo rje rtse lnga pa'i phreng ba dang ldan pa'i cod pan gyis rdo rje chen po'i rigs kyi dbang bskur ba'o / /
de bzhin gshegs pa snang ba mtha' yas dang ldan pa'i cod pan gyis pad+ma'i rigs la'o / /
yid bzhin gyi nor bu dang ldan pas nor bu chen po'i rigs kyis bdag dang gzhan la dbang bskur bar bya'o / /
dpal rdo rje sems dpa'i phyag mtshan gyi de kho na nyid bstan par bya ba'i phyir de nas zhes bya ba la sogs pa gsungs te /
thams cad mchog gi dngos grub che / /
dbang phyug chen po zhes bya ba ni bshad zin to / /
de'i don du mtshon cha chen po rdo rje rtse lnga pa zhes bya ba dang sbyar ro / /
de nyid kyi khyad par bstan par bya ba'i phyir /
gsang ba lnga yi de nyid che / /
zhes bya ba gsungs te rdo rje sems dpa' dang 'dod chags rdo rje ma dang /
kI li kI la dang /
rdo rje dran ma dang /
rdo rje 'dod pa'i dbang phyug ma can du shes par bya'o / /
de'i rang bzhin can ni gsang ba lnga ste de rnams kyi de kho na nyid chen po ni gnyis su med pa'i ye shes so / /
de ston par byed pa'i dang po rtse lnga pa ni rdo rje rtse lnga pa zhes brjod pa yin no / /
de ltar mchog dang po'i phyag mtshan gyi de kho na nyid bstan nas da ni rigs thams cad kyi de kho na nyid bstan par bya ba'i phyir de nas rigs thams cad ces bya ba la sogs pa gsungs te /
sangs rgyas thams cad sangs rgyas nyid / /
ces bya ba la gang zhig sangs rgyas bcom ldan rnams rdo rje rtse lnga pa de ni sangs rgyas thams cad kyi rang bzhin du shes par bya'o / /
mi bskyod pa dang rin chen 'byung ldan dang snang ba mtha' yas dang don yod grub pa dang rnam par snang mdzad kyi ye shes rnams ni sangs rgyas thams cad de de rnams kyi dngos po ni sangs rgyas thams cad nyid do / /
de bzhin gshegs pa lnga'i ye shes ston par byed pa'i de bzhin gshegs pa'i rdo rje rtse lnga pa ni sangs rgyas thams cad du brjod pa yin no / /
sna tshogs bya ba rdo rje can / /
zhes bya ba la rigs kyi bdag po dang bcas pa'i rdo rje'i rigs thams cad ni rdo rje can te de rnams kyi yang rigs kyi phyag mtshan 'bar ba'i rdo rje rtse lnga pa gang yin pa de sna tshogs bya ba'i rang bzhin du shes par bya'o / /
rdo rje'i rigs thams cad kyi dngos po ni sna tshogs te de'i bya ba ni gdug pa dang drag po'i sems can 'dul ba dang zhi ba'i sems can kun nas bsdu ba'o / /
'jig rten dbang phyug rdo rje chos / /
zhes bya ba la pad+ma'i rigs kyi phyag mtshan ni rang bzhin gyis dag pa'i ting nge 'dzin ston par byed pa dang pad+ma'i rigs ston par byed pa shes par bya'o / /
nor bu chen po'i phyag mtshan ni nor bu ste de la rin po che'i rigs thams cad kyi nor thams cad bsags pa bash+te de der bsam par bya ba'i don to / /
da ni thams cad dgug par bya ba bstan par bya ba'i phyir rtog pa kun zhes bya ba la sogs pa gsungs te /
rang gi lha'i rtog pa las dgug pa'i phyag rgyar gang bstan pa de ni rtog pa kun gyi gsang ba'i rdo rje lcags kyu ste dril bu dang bcas pa de dang 'gug pa'i sngags kyis rang gi lha gcig pu'am 'khor dang bcas pa spyan drangs nas de'i rjes la ji lta ba bzhin du bshad pa'i rjes su bsgrub par bya ste brla g.yas pa dang g.yon pa dag gis dril bu dkrol zhing bya ba yin no / /
da ni mchod pa thams cad kyi de kho na nyid shes par bstan par bya ba'i phyir /
de la ji ltar zhes bya ba la sogs pa gsungs te rtog pa yang yin la kun yang de nyid yin pas na rtog pa kun te rigs lnga'i lha'i rtog pa rnams so / /
de rnams kyi gsang ba chen po'i mchod pa ni 'dod chags rdo rje ma la sogs pa'i phyag rgya bzhi'o / /
des mchod pa ni mchod pa chen po byas nas rab tu dga' ba ste yid bde ba skyes nas mchod par byas ni bsgrub par bya ba'i lha'i bu'i gzugs mdun du mchod par bya ste /
slar yang glu dang rol mo'i mchod pa rnams kyis mchod par bya'o / /
'dir 'di ltar 'chad par 'gyur te /
rjes su rnal 'byor byas la gsang ba'i mchod pa bzhis bdag nyid yang dag par mchod de cho ga thams cad rjes su spyad nas /
bcom ldan 'das bsgrub par bya ba'i lha'i gzugs dkyil 'khor gyi tshul du'am /
dpa' bo gcig pu ji lta ba bzhin du bzhag nas rnam pa bcu gnyis kyi phyag rgya'i mchod pa rnams kyis yang dag par mchod la slar yang ji lta ba bzhin du bshad pa'i glu dang rol mo'i rnam par 'phrul pa rnams kyis yang dag par mchod par bya'o / /
de la mchod pa'i phyag rgya bcu gnyis kyi snying po rnams dpal rdo rje sems dpa'i dkyil 'khor las gsungs pa nyid rigs dang rigs las gzung bar bya'o / /
glu yang rang gi rigs las gsungs pa'o / /
gsang ba'i mchod pa bzhi'i rang bzhin rang gi rigs kyi khu tshur gnyis kyis phyag rgya bcing bar bya'o / /
rdo rje sems dpa'i rigs las gsungs pa'i rab tu dga' ma la sogs pa'i mchod pa rnam pa brgyad po kho na rdo rje'i rigs la khro ba dang bcas pa shes par bya'o / /
de bzhin gshegs pa'i rigs la mnyam pa'i thal mos zhi pa rnams so / /
pad+ma'i rigs la pad+ma'i thal mos so / /
nor bu'i rigs la nor bu'i khu tshur gyis mchod pa rnam pa brgyad kyi phyag rgya bcing bar bya ba yin no / /
de ltar mchod pa'i de kho na nyid bstan nas da ni dngos grub thams cad kyi byin gyis brlab pa bstan par bya ba'i phyir /
de la ji ltar zhes bya ba la sogs pa gsungs te rtog pa yang yin la kun yang yin pas na rtog pa kun te /
de rnams kyi gsang ba chen po'i phyag rgya thams cad ni phyag rgya chen po rnams te de dag gis ji lta ba bzhin du bshad pa'i tshul gyis legs shing mdzes par byin gyis brlab pa'o / /
de'i rjes la dam tshig chen po'i de kho na nyid kyi bdag nyid rab tu bsgrubs la snying po ste rang gi lha'i bzlas pa bya ba'i sngags kyis bzla ba ni bdag nyid la mngon par bsngags par bya'o / /
dam tshig chen po de kho na nyid kyi bdag nyid rab tu sgrub par byed pa de gang yin zhe na /
de nas zhes bya ba la sogs pa de nyid gsungs pa yin te de yang bshad zin pas slar yang bshad par mi bya'o / /
'dis ni rigs thams cad kyi rnal 'byor ba rnams kyi dam tshig chen po'i de kho na nyid kyi don bsgoms pas bdag la byin gyis brlab par bya ba yin no zhes bstan par 'gyur ro / /
da ni rang gi lhag pa'i lha thams cad kyi sgrub pa chen po'i rgyu bstan par bya ba'i phyir de la zhes bya ba la sogs pa gsungs te /
rtog pa kun ni rdo rje sems dpa' la sogs pa'i rigs thams cad kyi dkyil 'khor gyi rtog pa steng rnams la brtan pa dang g.yo ba'i dngos po bsgrub par bya ba gang yin pa de dag thams cad rang gi rnal 'byor byas te rang gi lha'i bzla ba'i snying pos lha'i gzugs rnam par bsams la rang gi lha'i gzugs nyid ji srid bsgrub par bya ste de srid kyi mig sman la sogs pa thams cad 'grub par 'gyur ro / /
da ni thams cad rjes su sgrub pa bstan par bya ba'i phyir de nas zhes bya ba la sogs pa gsungs te /
rdo rje dang dril bu ni 'dir rang gi rigs kyi phyag mtshan te gnyis po de 'dzin par byed pas na rdo rje dang dril bu 'chang ba'o / /
rdo rje dang dril bu 'dzin par gyur pas bdag nyid rang gi lha'i rnal 'byor dang ldan par byas la brtan pa dang g.yo ba'i rang bzhin can gyi 'gro ba thams cad gdong nas ma skyes pa'i phyir nam mkha'i mtshan nyid can du rtogs par bya'o / /
rdo rje dril bus rab sad pas / /
zhes bya ba ni sgra'i rjes su 'gro ba'i shes rab kyi ye shes rnams kyis de mngon du byed pa ni rab tu sad pa ste /
rab tu sad pa de dag gis dpal mchog dang po la sogs 'grub ces bya ba ni ji lta ba bzhin du bshad pa'i rtog pa thams cad rjes su sgrub pa de rnams kyis bcom ldan 'das grub par 'gyur ro / /
da ni 'bad pa med pa shes pa bstan par bya ba'i phyir de la zhes bya ba la sogs pa gsungs te /
bsgrub bya ba ni ji ltar rang gi lha'i gzugs te de thams cad dgug pa dang /
mchod pa chen po dang bdag la byin gyis brlab pa la sogs pa'i sgrub pa rnams kyis rdzogs par bya'o / /
de ji ltar zhe na ci 'dod ces bya ba ste /
ji ltar 'dod pa'i rnal 'byor gyis so / /
ci 'dod pa ni ji lta ba bzhin du mngon par 'dod pa'o / /
ci 'dod pa'i spyod pa ni ji ltar 'dod pa'i spyod lam dang ldan pa'o / /
ci 'dod pa'i las ni mchod rten gyi las dang glegs bam bklag pa la sogs pa'i dge ba'i spyod pa'o / /
ci 'dod pa'i spyod pa dang las ni ci 'dod pa'i spyod pa dang las so / /
de gang la yod pa de ni ci 'dod pa'i spyod pa'i las dang ldan pa'o / /
bya ba'i rgyud la bkag pa'i rnal 'byor dang rjes su mthun pa'i thug pa nag po la sogs pa za bas na thams cad za ba'o / /
gar gyi tshul gyis rjes su sgrub par byed pas na thams cad byed pa'o / /
langs pa'am ni 'dug pa'am / /
'chag pa'am ni ji ltar gnas / /
zhes bya ba 'dis 'dug pa'i nges pa med pa ston pa yin no / /
rab tu dgod dam rab tu smra / /
zhes bya ba 'dis 'dug pa'i nges pa med par bstan pa yin no / /
gang der ji lta ba de bzhin du zhes bya ba 'dis gnas kyi nges pa med pa nyid bstan pa yin no / /
gzugs dang sgra dang dri dang ro dang reg bya dang chos kyi rang bzhin gyis dngos po gang dang gang mig la sogs pa'i dbang po'i spyod yul du gyur pas na dbang po'i lam du gyur pa ste dngos po da dang de'i rang bzhin te /
rdo rje sems dpa' la sogs pa'i gzugs kyi rang bzhin dang gcig tu bya'o / /
sgra ni rdo rje sems dpa' la sogs pa'i sgra dang dri ni rdo rje sems dpa' la sogs pa'i dri dang ro ni rdo rje sems dpa' la sogs pa'i ro dang reg bya ni rdo rje sems dpa' la sogs pa'i reg bya dang chos ni rdo rje sems dpa' la sogs pa'i chos dang gcig tu bya'o / /
de ltar na dngos po de rang bzhin dang gcig tu bya ba yin no / /
rnal 'byor gang gis gcig tu bya zhe na /
mnyam par ma bzhag rnal 'byor gyis te byed par 'gyur ba des so / /
rang gi lhag pa'i lha ni rang gi yid kyi lha ste /
rdo rje sems dpa' la sogs pa'i rang bzhin can gyi yid de nyid kun du bsgom ste bsam par bya ba yin no / /
mnyam par ma bzhag pa'i rnal 'byor bsgom pa'i rang bzhin can gyi de kho na nyid kyi rnal 'byor 'dis thams cad kyi lha'i rang bzhin bsgrub pa ste rdzogs par byas na thams cad nyid rab tu 'grub par 'gyur ro zhes bya ba dang sbyar ro / /
de gang gi phyir zhe na /
sangs rgyas kun dngos thams cad la / /
zhes bya ba la rang gis lha'i rang bzhin du gzugs la sogs pa thams cad rtag tu brtan zhing rab tu 'grub par 'gyur ro / /
dam tshig chen po zhes bya ba la sogs pa ni go sla'o / /
de ltar zhes bya ba ni 'das ma thag tu bshad pa'i tshul gyis dpal mchog dang po'i rgyud kyi cho ga ni bsgrub par bya ba dang /
sgrub pa'i rnam pa can byin brlabs / /
zhes bya ba dang sbyar ro / /
byin gyis brlabs pa de nyid kyi khyad par bstan par bya ba'i phyir /
ma nyams pa zhes bya ba la sogs pa gsungs te gang gis kyang ma nyams pas na ma nyams pa'o / /
mchog kyang yin la bla ma yang de nyid yin pas mchog gi bla ma'o / /
gsal ba ni gsal ba nyid do / /
dpal rdo rje sems dpa' la sogs pa'i rigs lnga'i dngos grub ni mchog tu gsang ba'i dngos grub ste /
de'i cho ga ni sngar bshad pa ste des lha'i bde ba rab tu ster ba'o / /
ci'i don du byin gyis brlab ce na myur du grub pa'i phyir zhes bya ba ste /
myur du dngos grub thob pa'i phyir ro / /
sus byin gyis brlab ce na de bzhin gshegs pa kun gyis zhes bya'o / /
de dag ji lta bu zhe na stong pa nyid bcu drug ni rdo rje mchog ste des 'dzin par mdzad pas na rdo rje mchog 'dzin pa'i rdo rje sems dpa' la sogs pa'i rigs kyi lha rnams te de dag gi phyir ro / /
byams pa la sogs pa'i byang chub sems dpa' rnams ni sras te de dang bcas pa'i de bzhin gshegs pa thams cad kyis dpal mchog dang po'i rgyud kyi cho ga 'di byin gyis brlabs pa yin no / /
de ltar gang gis gsungs pa yin zhe na mchog tu bde ba dam pa zhes bya ba la sogs pa la thog ma dang tha ma med pa'i chos kyi dbyings bde ba ni mchog tu bde ba'o / /
des dam pa ste mchog tu bde ba dam pa'o / /
gsang ba lnga'i de kho na nyid chen po'i rang bzhin can gyi dang po'i rdo rje ni mchog gi rdo rje ste de 'dzin par mdzad pas na mchog gi rdo rje 'dzin pa'i rdo rje sems dpas gsungs pa yin no / /
de yang chen po ste thams cad khyab pa dang dga' ba chen po zhes bya ba'o / /
dpal mchog dam po'i rgya cher bshad pa las mchog tu gsang ba'i cho ga'i bshad pa rdzogs so // //
da ni ji lta ba bzhin du bshad pa'i cho gas slob dpon las kyi cho ga dang /
slob ma gzhug pa la sogs pa'i cho ga rgyas pa rjes su spyad nas rigs thams cad kyi dkyil 'khor rnams ji lta ba bzhin du gshegs su gsol nas rang gi lus la sprul pa nye bar bsdu ba dang bdag nyid srung ba bya ste /
de bzhin gshegs pa thams cad kyi bdag nyid la legs par mdzad pa dag gis yang dag par mgu ste /
slob dpon ldang bar bya'o zhes bya ba'i don 'di zur gyi tshig gis rab tu bstan par bya ba'i phyir / /
de nas ston pa rdo rje 'chang / /
zhes bya ba la sogs pa gsungs te de nas kyi sgra ni de ma thag tu brjod pa ste slob ma gzhug pa la sogs pa'i cho ga rgyas pa'i rjes thogs nyid la zhes bya'o / /
rdo rje 'chang ni rdo rje sems dpa'o / /
sems can gyi khams lung dang rtogs pa rab tu 'jug cing ston par mdzad pas na ston pa'o / /
nam mkha' bzhin du mthar thug pa med pa ni mtha' yas pa'o / /
phyogs bcur sku gsung thugs kyi rdo rje rnams kyis 'gro bas na kun du 'gro ba'o / /
dpal mchog ces bya ba la sogs pas 'jig rten gyi khams thams cad kyi rdul phra rab dang mnyam pa'i sangs rgyas kun te de bzhin gshegs pa rnams kyis yang dag par bstod pa'o / /
ni'i sgra ni nges par gzung ba bya ste sangs rgyas thams cad kho na zhes bya ba'o / /
rtog pa yongs su rdzogs pa ni mthar thug pa de'i don du yang gsung ba yin no / /
ci gsung ba yin zhe na dang po zhes bya ba la sogs pa ste dang po zhes bya ba bshad zin to / /
dpal mchog dang po'i rgyud kyi rnam pa can gyi bdag gi nges pa'i shes pa 'di ni snying po yin no / /
mchog kyang yin la chen po yang yin pas mchog chen po'o / /
bde ba chen po'i mchog gi rjes su chags pa chen po ste thams cad du khyab pa'i rigs lnga'i gzugs bstan pas sems can gyi khams thams cad la rigs lnga'i lha'i ting nge 'dzin rdzogs par byed pa'o / /
thams cad kyi mchog kyang de yin la sems dpa' yang de yin pas na thams cad kyi mchog gi sems dpa' ste rigs lnga'i lha'i rnam pa can no / /
de dag gi 'byung gnas ni de dag skyed par byed pa'i rgyu'o / /
ci'i phyir rgyud 'di thams cad kyi mchog gi 'byung gnas yin zhe na /
rtag tu ni zhes bya ba la sogs pa ste ni'i sgra ni gang gi phyir gyi don te /
gang gi phyir 'di dus thams cad du sems can gyi khams thams cad la thams cad kyi mchog gi dbang phyug nyid stsol bar byed pa'i phyir ro / /
thams cad kyi mchog kyang de yin la 'byor pa yang de yin pas thams cad kyi 'byor pa ste rigs lnga'i phun sum tshogs pa'o / /
des dbang phyug ste thams cad kyi mchog gi dbang phyug ni rdo rje 'chang ngo / /
de'i dngos po ni thams cad kyi mchog gi dbang phyug nyid de de sgrub pa po rnams la stsol ba'o / /
'di yon tan 'di lta bu dang ldan pa gcig pur ma zad kyi gang gis kyang 'di yongs su rdzogs par nus pa ma yin no zhes bya ba bstan par bya ba'i phyir mtha' yas zhes bya ba la sogs pa gsungs te /
'di la mtha' med pa na mtha' yas pa'o / /
mtha' yas pa nyid kyi phyir gang gis kyang 'di'i mthar thug pa med pas ma thob pa'o / /
thob pa med pa nyid kyi phyir mthar thug pa med pa ste yongs su rdzogs pa med pa'o / /
ni'i sgra ni nges par gzung bar bya ba ste mthar thug pa med pa kho na'o / /
tshul yang de yin la chen po yang de yin pas tshul chen po ste byang chub sems dpa'i lam 'bras bu dang bcas pa'i rang bzhin nyid kyi chos kyi dbyings kyi dam tshig go zhes bya ba'i don to / /
'di gang gis she na mchod pa chen po thams cad ces bya ba la rigs lnga'i lha mo rnams ni mchod pa chen po thams cad de de rnams kyi dam tshig ni de yin no / /
nam mkha' bzhin du thams cad du 'gro bas nam mkha' dang mtshungs pa'o / /
'di las ji lta bu dang ldan pa yin zhe na /
mchog gi dngos grub 'phel bar ster / /
zhes bya ba la rigs lnga'i dngos grub ni mchog gi dngos grub ste de nyid gong nas gong du 'jug pas na 'phel ba'o / /
de ster bas na mchog gi dngos grub 'phel ba ster ba ste de lta bu gang yin pa de gang gis kyang yongs su rdzogs par nus pa ma yin no zhes bya ba ni tshig gi lhag ma'o / /
thog ma mthar thug med pa'o / /
zhes bya ba la thog ma ni dang po bskyed pa'o / /
mthar thug pa ni yongs su rdzogs pa ste nying mtshams sbyor ba med par 'jog pa'o / /
gang la thog ma dang mthar thug pa gnyis med pa ste thog ma dang tha ma med pa'o / /
'di ltar 'chad par 'gyur te /
'di thog ma dang tha ma med pa yin te ji skad du da ltar byung ba'i rang bzhin gyis nam mkha'i khams thams cad du rtag tu bzhugs pa'i sku gsung thugs kyi rdo rje rnams kyis thams cad du 'gro ba ste /
de'i phyir 'di yongs su rdzogs par byed par sus kyang nus pa ma yin no zhes bya ba gsungs so / /
gal te 'di yongs su rdzogs par byed par nus pa ma yin na /
'o na yongs su rdzogs pa'o zhes bya ba ji ltar brjod ce na /
sems can zhes bya ba la sogs pa la gang gi phyir sems can rnams ni ngan pa la zhen cing gzhung nyung ba la mngon par dga' ba rgya che ba'i 'jigs pas 'jigs pa'i phyir ro / /
nam mkha'i khams thams cad la rtag tu bzhugs pa'i sku gsung thugs kyi rdo rje rnams kyis de bzhin gshegs pa thams cad ni thams cad du gshegs pa yin no zhes bya ba 'di yang mi mos shing de bzhin gshegs pa'i yon tan rnams la dad pa med pa'o / /
bsgrub par bya ba'i sbyor bas gzhan du smra zhing gzhan byed pas na g.yo sgyu can no zhes bya ba'i don to / /
de dag ci'i phyir g.yo sgyu can yin zhe na /
ma sbyangs pa zhes bya ba ni de bzhin gshegs pa la sogs pas ma thul bas na ma sbyangs pa'o / /
rtag tu dus thams cad du 'dod pa'i yon tan lnga la zhen pas te rtag tu rjes su chags pa'o / /
sdom pa'i tshul khrims tsam la chags pas na chags pa dang bral ba la chags pa'o / /
de ltar gyur pa'i sems can yongs su ma sbyangs pa de rnams rgyas par bshad pa mtha' yas pa thos nas sun 'byin pas mnar med pa'i dmyal ba chen por ltung bar ma gyur cig ces bya ba'i phan gdags par bya ba'i phyir rgyud kyi rgyal po 'di yongs su rdzogs pa ste mdor bsdus pa yongs su mthar thug par byas pa'o / /
gang gi khyim na yod pa zhes bya ba la sogs pa ni bshad zin to / /
'dis 'di ltar 'chad par 'gyur te /
slob ma gzhug pa la sogs pa rdzogs par byas nas rigs thams cad kyi lha'i mchod pa dang phyag rgya dgrol ba dang /
dbang bskur ba dang /
go cha bcing pa dang mnyes pa bya ba byas nas /
de'i rjes la ye shes sems dpa' gshegs su gsol bar bya ste phur bu bton pa dang /
dkyil 'khor gyi lha gshegs su gsol ba byas la de'i 'og tu sprul pa yid kyis rang gi lus la bcug ste rdo rje srung ba dang /
rdo rje gnod sbyin dang rdo rje sems dpa' dang /
gtsug tor dang /
rdo rje khu tshur rnams kyis bdag nyid srung ba byas nas de bzhin gshegs pa thams cad 'dus pas /
yab mchog sangs rgyas sras rnams legs so zhes bya ba nas brtsams te ji srid bde ba thams cad ces bya ba'i mthar thug pa'i bar du bstan pa'i legs par mdzad pa rnams kyis bdag nyid dga' bar gyur par bsam par bya'o / /
de nas ji lta ba bzhin du rdul tshon nye bar bsdus par byas la langs te /
ji ltar dge ba'i phyogs dang mthun par rjes su spyad par bya'o / /
de nas phur bu gdon pa'i sngags dang phyag rgya ni 'di yin te /
oM badzrod kI li kI la ya sarba ki la ya sarba ki lan b+hu d+d+ha sat+te na badzra adz+nyA yaM hUM phaT / /
phur bu thams cad gdon pa'i sngags so / /
de nas 'di'i phyag rgya ni 'di yin te lag pa gnyis kyis kha sbyor gyi thal mo byas la srin lag gnyis nang du bcug ste /
dbus ma gnyis kyi rtse mo yang dag par sbyar ba byas la de'i tshigs gsum pa'i drung du mdzub mo gnyis rdo rje'i rnam pa can nas gang tsam gyi bar yod par gzung zhing /
mthe'u chung gnyis dang mthe bong gnyis kyi rtse mo byas te 'di ni rdo rje phur bu'i sngags dang phyag rgya'o / /
'di ni dbus ma'i rtse mos phur bu bzung ste /
mngon sum du 'am yid kyis gdon par bya'o / /
de nas phur bu de nyid yid kyis rdo rje rtse lnga pa'i dbus su'am dgra ba'i lus la gzhug par bya'o / /
de nas zhi ba'i rig pas ba'i 'o ma la yongs su bzlas te phur bu'i bu gu de yongs su dgang bar bya'o / /
sbyin pa'i pha rol phyin dam tshig / /
phyag rgya'i don ni rab ston byed / /
rgyud 'di'i bshad pa byas pa yi / /
bdag gis dge ba gang bsags pa / /
des ni 'jig rten ma lus pa / /
sbyin pa'i pha rol tu phyin kun dga'i / /
snying po bsam mi khyab dge 'byung / /
khyab bdag rdo rje rin chen gyur / /
dpal mchog dang po'i rgya cher bshad pa shes rab kyi pha rol tu phyin pa 'byung ba zhes bya ba las dum bu gnyis pa'i bshad pa rdzogs so // //
de ltar nyon mongs pa can gyi yid kyi gnyen po nam mkha' dang mnyam pa nyid kyi ye shes kyi rang bzhin chos thams cad kyi mtshan nyid la mngon par zhen pa stong pa'i dngos pos sbyin pa'i pha rol tu phyin pa dang dam tshig gi phyag rgya'i mtshan nyid can gyi dpal mchog dang po rdo rje 'chang chen po de'i rang bzhin gdul bya rnams kyis mngon du byed pa'i phyir dum bu gnyis pa bstan nas da ni rang bzhin gyis dag pa'i so sor rtog pa'i ye shes yid kyi rnam par shes pa'i gnyen por gyur pa shes rab kyi pha rol tu phyin pa dang /
chos kyi phyag rgya'i rang bzhin gyi rdo rje 'chang chen po de'i rang bzhin gdul bya rnams kyis rtogs par bya ba'i phyir /
de nas dang po'i gnas dgyes pa / /
zhes bya ba la sogs pas dum bu gsum pa gsungs pa yin te /
de ltar na 'di shes rab kyi pha rol tu phyin pa'i rang bzhin can du bstan nas slar yang bya ba nan tan sgrub pa'i ye shes brtson 'grus kyi pha rol tu phyin pa dang las kyi phyag rgya'i rang bzhin can mig dang rna ba dang sna dang lce dang lus kyi rnam par shes pa rnams rnam par dag pa'i rgyur gyur pa rdo rje 'chang chen po'i rang bzhin gdul bya rnams mngon du byed pa'i phyir /
de nas dang po'i gnas dgyes nas / /
thams cad nam mkha' zhes bya ba la sogs pa de nyid kyis dum bu bzhi pa bstan par gsungs pa de yin no / /
dum bu bzhi po de rnams kyi rim pa ji lta ba bzhin du stong pa nyid dang mtshan ma med pa dang smon pa med pa dang rang bzhin gyis 'od gsal ba'i rnam par thar pa'i sgo rnams te me long lta bu dang mnyam pa nyid dang so sor rtog pa dang bya ba nan tan gyi ye shes sgrub par byed pa bstan pa yin te /
de'i phyir gnyis su zlos pa'i nyes par dogs par mi bya'o / /
gal te gnyis su zlos pa yod kyang sgra gcig gis don du ma so sor ston par byed pa yin no zhes bya ba'i phyir sgra de nyid kyi dgongs pa'i dbang gis don gzhan bstan par bya ba yin te skyon yod pa ma yin no / /
dum bu gnyis po 'di las gzhan yang khyad par ci yod pa bstan par bya ba'i phyir de la dum bu gsum par dum bu gnyis pa'i rtog pa thams cad kyi rgyud phyi ma rtsa ba'i rgyud kho na rdo rje sems dpa'i dkyil 'khor chen po yin te 'di'i khyad par ni 'di yin te /
rab tu dga' ba dang /
dga' ma dang spyan ma dang dpal chen mo rnams kyi sgras dbyangs rdo rje ma dang rdo rje sprin ma dang rdo rje ston ma dang rdo rje dgun ma rnams brjod pa yin no / /
de rnams kyi yang rim pa bzhin du 'dir ni snying po 'di rnams yin te /
oM ma du badzra g+huM g+huM /
oM badzra me g+ha gu lu gu lu /
oM sha ra ta badzre /
oM badzre shri ri hUM hUM zhes bya'o / /
dum bu gnyis pa la ni he badzra te /
ma hA ta re badzre ho / /
oM badzre lo tse ni ma shrI badzra hi zhes bya ba la sogs pa gsungs pa ni he ma hA su kha zhes bya ba la sogs pa ni dum bu gnyis par spyan 'dren pa'i sngags so / /
hUM ma hA su kha zhes bya ba la sogs pa ni gsum par spyan 'dren pa'i sngags so / /
oM ma hA su kha zhes bya ba la sogs pa ni gnyis par bum pa'i sngags so / /
hUM ma hA su kha zhes bya ba la sogs pa ni gsum par ro / /
gnyis pa sna tshogs pa'i gos kyis rab tu g.yogs pa'i gsum pa shin tu dmar pa'i gos kyis g.yogs pa'o / /
slob dpon gyis dkyil 'khor du 'jug par bya'o / /
gsum par dzaHhUM baM hoHma hA su kha zhes bya ba la sogs pa ni rdo rje srung ba'i sngags so / /
gsum par yi ge hUM la sogs pa'o / /
gsum pa ni 'dir dum bu bzhi pa ste khyad par gyi gnod pa yod pa ma yin no / /
thams cad du ni dum bu gnyis pa las gsungs pa'i rgyas par bstan pa dbang du byed pa nyid du gzung bar bya'o / /
dum bu gnyis po 'dir yang khyad par ni so so dang bstun pa bstan pas skabs kha cig tu tshig gzhan gyis dngos po de nyid bstan par bya ba yin te zhes bya ba'o / /
dum bu gsum pa'i dpal rdo rje sems dpa'i dkyil 'khor chen po'i rnam par 'grel pa rdzogs so // //
de bzhin gshegs pa'i dkyil 'khor chen po yang dum bu gnyis pa las gsungs pa'i dkyil 'khor dang 'dra ba ste slar yang bshad par mi bya'o / /
rdo rje nyi ma me ltar 'bar ba'i dkyil 'khor yang dum bu gnyis pa las gsungs pa'i rdo rje'i rigs kyi dkyil 'khor chen po dang 'dra ba ste /
'dir khyad par ni 'di yin te thig skud gsum pa'i dkyil 'khor gyi dkyil gyi thig skud bdun pa'i bar mtshams bskor bar bya ste /
de'i rjes la slar yang thig skud bdun pa'i mtshams kyi phyi rol du me'i phyogs kyi char 'khor gyi dkyil 'khor gyi nang du mid po gsum po'i dkyil 'khor ro / /
bden bral du sring mo bzhi'i dkyil 'khor ro / /
rlung du klu'i dkyil 'khor ro / /
dbang ldan gyi phyogs kyi char sdug bsngal gdon pa'i dkyil 'khor ro / /
slar yang 'khor gyi dkyil 'khor gyi phyi rol du phyogs dang mtshams rnams su 'jig rten gyi khams brgyad de /
de rnams su yang de bzhin gshegs pa re re logs g.yas pa dang g.yon pa na bzhugs pa'i byang chub sems dpa' gnyis gnyis kyis yongs su bskor ba bri bar bya'o / /
de la shar gyi phyogs su bcom ldan 'das shAkya thub pa'o / /
nub kyi phyogs su 'od dpag tu med pa'o / /
lhor mi bskyod pa'o / /
byang chub rdo rje snying pos rab tu 'joms par mdzad pa'o / /
me'i phyogs su ye shes ta la la'o / /
bden bral du 'jigs dbyangs 'brug sgra'o / /
rlung du gser 'od brtsegs par snang ba'o / /
dbang ldan gyi phyogs char de bzhin gshegs pa bden par gsung ba bri bar bya'o / /
thams cad kyang rgyan thams cad kyis rnam par brgyan zhing pad+ma'i snying po can gyi seng ge'i khri'i gdan la bzhugs nas chos ston pa bri bar bya'o / /
de la bcom ldan 'das shAkya thub pa'i g.yas logs su 'jig rten dbang phyug g.yon par rdo rje 'chang ba'o / /
mi bskyod pa'i g.yas logs su spos kyi glang po g.yon par rdo rje snying po /
'od dpag tu med pa'i g.yas logs su sgrib pa thams cad rnam par sel ba g.yon du mthu chen thob pa'o / /
ye shes ta la la'i g.yas phyogs su 'jam dpal g.yon du gzungs kyi dbang phyug rgyal po'o / /
bden par gsungs pa'i g.yas logs su byang chub sems dpa' bzang po'i dpal g.yon du rin chen dra ba can no / /
gser 'od brtsegs par snang ba'i g.yas logs su dri ma med pa'i gzi brjid g.yon du rgyal ba'i blo gros so / /
'jigs dbyangs 'brug sgra'i g.yas logs su nam mkha'i snying po g.yon du sa'i snying po'o / /
rdo rje snying pos rab tu 'joms par mdzad pa'i g.yas logs su blo gros mi zad pa g.yon du kun du bzang po'o / /
de bzhin gshegs pa dang byang chub sems dpa' de rnams kyi phyag rgya dang sngags la sogs pa ni 'phags pa rnam par snang mdzad kyi snying po mdzad ces bya ba'i rgyud chen po las shes par bya'o / /
'di khyad par yang 'di yin te /
rdo rje mtshon cha 'dzin ma la sogs pa nas rdo rje dril bu la mthar thug gi bar gyi lha mo bcu drug ni g.yon brkyang ba'i gnas pas bzhugs shing /
dbu skra 'khrugs shing gyen du brdzes shing g.yo ba'o / /
dum bu gsum par rdo rje nyi ma me ltar 'bar ba'i dkyil 'khor chen po'i bshad pa rdzogs so // //
pad+ma'i rigs kyi dkyil 'khor chen po ni sngar bshad pa dang mtshungs pa yin pas slar yang bshad par mi bya'o / /
rin po che'i rigs kyi dkyil 'khor chen po yang sngar bshad pa dang mtshungs pa yin pa las khyad par ni 'di yin te gang zhig yid du 'ong ba'i snying po'i khyad par ro / /
de la gnyis par badzra a b+hi shi ka dz+wa ma hA badzre ni D+Da Ne hUM /
ma ni d+ha dzA gra ke yu re baM ma hA badzra ma he ho /
zhes bya ba ni dum bu gnyis pa yid du 'ong ba'i snying po rnams so / /
gsum pa la oM ra ti badzre ni maD+Da oM tsiN+Da ta ma ni ho / /
oM badzra ma hA ma he haM zhes bya ba'o / /
'jig rten pa'i dkyil 'khor bzhi po ni snga ma bzhin kho na'o / /
bsdus pa'i dkyil 'khor yang dum bu gnyis pa las gsungs pa yin no / /
'dir khyad par ni 'di yin te gang zhig mdor bstan pa ni sngar bshad pa 'di kho na 'dir rjes su 'jug pa'o / /
gang gi phyir de rgyas par bshad pa'i cho ga de nyid 'dir dbang du byas la nyid kyi rjes su 'jug par byed pa'i phyir ro / /
dpal rdo rje sems dpa'i gsang ba'i dkyil 'khor yang dum bu gnyis pa las gsungs pa'i gsang ba'i dkyil 'khor dang 'dra ba yin no / /
'dir khyad par ni 'di yin te 'dod chags rdo rje ma ni dmar ba dang dkar ba'o / /
ki li ki li ni dkar po dang ser po'o / /
rdo rje dran ma ni sngo ba dang dkar po'o / /
rdo rje 'dod pa'i dbang phyug ma ni ljang ba dang dkar ba'o / /
oM ma du badzri g+huM g+huM zhes bya ba la sogs pa ni dus kyi mchod pa rnams kyi snying po bzhi'o / /
dus mnyam du rdo rje dang bcas pa'i dril bu dang pi wang la sogs pa'i rol mo la 'khrug pa'i dbyangs kyis rdo rje gar gyi mchod pa byas la /
gsang ba'i lcags kyu dril bu dang bcas pa dang /
oM AHhUM gi glu'i bzlas pa zur bzhi'i tshul gyis bcom ldan 'das 'khor dang bcas pa spyan drang bar bya'o / /
dum bu gsum pa dpal rdo rje sems dpa'i gsang ba'i dkyil 'khor gyi bshad pa rdzogs so // //
de bzhin gshegs pa'i gsang ba'i dkyil 'khor ni dum bu gnyis pa las gsungs pa de kho na yin no / /
khyad par ni 'di yin te mchod pa thams cad kyis yongs su gang ba'i snod nam mkha'i snying bo'i phyag tu bri bar bya'o / /
rdo rje nyi ma me ltar 'bar ba'i gsang ba'i dkyil 'khor yang dum bu gnyis pa las gsungs pa'i dang po'i gsang ba'i dkyil 'khor du bri bar bya'o / /
'dir khyad par ni 'di yin te rdo rje mtshon cha dang rtse gsum pa chen po dang lcags kyu dang zhags pa 'dzin ma rnams dang lhan cig tu gdan gcig la bzhugs pa'i bcom ldan 'das bri bar bya'o / /
mtshams bzhir ni mda' 'dzin ma la sogs pa bzhi bri bar bya'o / /
hri a ra l+li hUM zhes bcom ldan 'das kyi bsgrub par bya ba'i snying po'o / /
oM sum+b+ha ni sum+b+ha hUM /
gr-ih+Na gr-ih+Na hUM /
grih+NA pa ya gr-i h+NA pa ya hUM /
A na ya ho b+ha ga bA na badzra hUM phaT ces bya bas rdo rje 'bar ba lcags kyu chen po dang gar gyi tshul gyis bcom ldan 'das 'khor dang bcas pa spyan drang bar bya'o / /
'phags pa spyan ras gzigs kyi dbang phyug dang 'phags pa nam mkha'i snying po dag gi gsang ba'i dkyil 'khor yang snga ma bzhin kho na'o / /
bdag la byin gyis brlab pa'i sgrub pa dang rnal 'byor sgrub pa sngar bshad pa gzung bar bya'o / /
phyag rgya'i rgyud kyang de bzhin te /
khyad par ni 'di yin no / /
bcom ldan 'das rdo rje nyi ma me ltar 'bar ba'i rdo rje dril bu ba dan 'dzin pa'i dam tshig gi phyag rgya gnyis gzhan no / /
de dag ni 'di yin te g.yas pa'i rdo rje khu tshur bcings nas lag pa g.yon pa ba dan gsum g.yo bar bya ste /
'di ni sna tshogs pa'i ba dan 'dzin pa'i dam tshig gi phyag rgya'o / /
g.yon pa'i rdo rje khu tshur bcings nas dril bu'i rnam pa byas nas g.yas pa'i rdo rje khu tshur de'i steng du gzung bar bya ste 'di ni dam tshig gi phyag rgya gzhan yin no / /
'dir dang po ni rtog pa thams cad kun las btus pa'i dkyil 'khor chen po'i bshad pa'i don ston par byed pa yin no / /
gnyis pa ni gsang ba'i dkyil 'khor lnga po'i don ston par byed pa'o / /
de la rtog pa thams cad kun las bsdus pa'i khyad par gang yin pa de bshad par bya ste de la chags pa chen po ni rdo rje sems dpa'i bdag po kho nar bshad pa yin no / /
bsnyems pa'i bdag po nyid de bshad zin no / /
thig gdab pa'i cho gas cha gsum pa ma lus pa'i thig gdab par byas la dkyil 'khor bri bar bya'o zhes bya ba 'di gsungs pa'i dngos po rgyud thams cad du yang gzung bar bya'o / /
dkyil 'khor du zhugs te nang gi rim par gnas nas dzaHhUM baM hoH /
pra sid+ha m+maM zhes bya ba dkyil 'khor gyi bdag po la slob dpon gyis brjod par bya ba yin no zhes bya ba gang gsungs pa de gnyis pa 'dir shes par bya'o / /
gang la bsod nams ma tshang bas phyi'i yo byad kyi phun sum tshogs pa med na des thal ba bzang pos dkyil 'khor re ga gcig pa bris te ji lta ba bzhin du cho ga thams cad rjes su spyad nas cho gas 'jug pa la sogs pa byas te nyin zhag bzhi'i bar du bzlas pa dang bsgom pas bsgrub par byas na de'i rjes la sgrib pa thams cad spong bar 'gyur ro / /
me tog dang spos dang mar me dang dri rnam pa sna tshogs pa ni dpal rdo rje sems dpa'i rigs la'o / /
me tog dang spos dang mar me dang dri'i lha mo rnams kyang sku mdog sna tshogs pa'o / /
de bzhin gshegs pa'i rigs la me tog la sogs pa phyi'i mchod pa dang me tog la sogs pa'i lha mo rnams kyang sku mdog dkar ba'o / /
rdo rje'i rigs la kha dog sngon po /
pad+ma'i rigs kyi kha dog dmar po / /
nor bu'i rigs la kha dog ser po'o / /
lhag ma ni go sla bas bshad par mi bya'o / /
dum bu gnyis pa las gsungs pa'i rtog pa thams cad kun nas bsdus pa dang /
rtog pa thams cad kun bsdus pa gnyis pa 'dra ba yin te /
bshad pa de nyid gzung bar bya'o / /
dum bu gsum pa'i gsang ba'i dkyil 'khor gyi cho gas rnal 'byor pa ma grub na sgrub pa'i khyad par gyis myur du dngos grub sgrub par byed pa'i dpal rdo rje sems dpa'i gsang ba'i dkyil 'khor dum bu gnyis pa las gsungs pa'i gsang ba'i dkyil 'khor dang 'dra bar gsungs pa yin no / /
'di'i khyad par ni 'di yin te /
rdo rje sems dpa'i rdo rje las 'di bskyed pa yin te /
rdo rje rin po che'i cod pan gyis lha mo rnams la dbang bskur ba'o / /
de nyid kyis spyan drangs te /
mnyam pa'i thal mo dril bcas mchod / /
rtsa ba'i dbyangs kyis rnam sad pas /
hUM gi glu ni bzlas pa yis / /
shin tu grub par 'gyur ba yin / /
zhes bya bas so / /
gzhan yang khyad par 'di yin te / /
g.yas dang g.yon pa'i brla dag gis / /
dril bu rab sad bzlas byas te / /
rtog pa thams cad rjes sad pas / /
dpal mchog dang po sogs 'grub 'gyur / /
zhes bya ba'o / /
de bzhin gshegs pa'i gsang ba'i dkyil 'khor yang dum bu gnyis pa'i de bzhin gshegs pa'i dkyil 'khor dang mtshungs te slar yang bshad par mi bya'o / /
rdo rje nyi ma me ltar 'bar ba'i cho ga yang dum bu gnyis pa'i dang po'i gsang ba'i dkyil 'khor dang 'dra'o / /
'dir khyad par ni 'di yin te yi ge his bcom ldan 'das dgod par bya'o / /
de'i rjes la dang po'i dmar po dang dkar pos te mda' 'dzin pa'i snying pos so / /
gnyis pa ni zla ba ltar dkar pos te kha T+wAM ga 'dzin ma'i snying pos so / /
gsum pa ni dkar ba dang ljang ba ste rdo rje khyab 'jug ma'i snying pos so / /
bzhi pa ni gser bzhin du dri ma med pa ste rdo rje dril bu ba dan ma'i snying pos dgod par bya'o / /
rtag tu chags pa las byung khro / /
rdo rje me yi phung po'i sku / /
'bar ba'i rdo rje rnal 'byor che / /
mkha' 'gro ma rnams kun du 'bar / /
zhes bya ba'o / /
de kho na nyid kyi rdo rje gzung ba'i sngags so / /
de'i rjes la cho ga thams cad rjes su spyad nas /
oM sum+b+ha ni sum+b+ha hUM /
gr-ih+Na gr-ih+Na hUM /
gr-ih+NA pa ya gr-ih+NA pa ya hUM phaT /
A na ya ho b+ha ga bA na /
badzra hUM phaT ces bya ba ni /
mnyam pa dril bcas gling bu sogs / /
rnam dben rol mo dkrol ba yis / /
yi ge hUM bzhi'i glu nyid ni / /
zur bzhi pa ni 'grub par 'gyur / /
zhes bya ba 'dir bzlas pa'i cho ga yin no / /
'phags pa spyan ras gzigs kyi dbang phyug gi gsang ba'i cho ga ni dum bu gnyis pa las gsungs pa kho na yin no / /
khyad par ni 'di yin te /
phyag g.yon pa la rang gi phyag mtshan pad+ma dang bcas pa'i pad+ma'i lha mo rnams so / /
'phags pa nam mkha'i snying po'i gsang ba'i cho ga yang dum bu gnyis pa las gsungs pa dang 'dra ba'o / /
dpal rdo rje sems dpa' ras ris kyi dkyil 'khor la gzhan yang sgrub pa'i khyad par 'di yin te /
oM sarba ta thA ga ta pA ra mi sam+b+ho d+hi tsit+ta u pa yA mi zhes bya ba la /
kun mchog dngos grub chen po yis / /
dbang phyug chen po lhag pa'i bdag /
ces bya bas byang chub chen por sems bskyed do / /
'dir rdo rje thal mo kha sbyor gyi mchod pas slob ma thams cad gzhug pa'o / /
oM 'di ni sangs rgyas thams cad nyid / /
rdo rje 'chang gi rdo rje ste / /
rdo rje 'chang chen brtul zhugs ni /
khyod kyis kyang ni rtag tu gzung / /
sa ma ya s+t+waM /
de bzhin gshegs pa thams cad kyi byang chub kyi mchog gi sems chen po ni 'di yin te 'di ma spangs par rtag tu gzung ba gsang ba 'di yin te /
dngos grub kyi phyir rdo rje brtul zhugs kyi sngags 'di yin no / /
bsdus pa'i dkyil 'khor yang dum bu gnyis pa las gsungs pa'i dkyil 'khor dang 'dra bas te slar yang bshad par mi bya'o / /
nye ba'i snying po'i phyag rgyas 'grub par 'gyur pas de bshad par bya ba'i phyir /
a nu rA ga ya mi zhes bya ba gsungs so / /
ji ltar phab pa'i ye shes rab tu bzhugs pa zhes bya ba la 'di ni dpal mchog dang po'i bcom ldan 'das rdo rje sems dpa' mchog gi de kho na nyid de /
mchog kyang yin la de kho na nyid kyang de yin pas mchog gi de kho na nyid de sku gsung thugs kyi rdo rje stong pa nyid do / /
de'i nges pa'i gsang ba'i shes pa ni de'i sgom pa'i phyag rgya dang de ston par byed pa'i sku'o / /
'di'i ming ston par bya ba'i phyir / /
bde ba chen po zhes bya ba la sogs pa gsungs pa ste /
bde ba chen po rdo rje don yod pa'i dam tshig ni bshad zin to / /
de ni mchog kyang yin la de kho na nyid kyang de nyid yin pas mchog gi de kho na nyid sngar bshad pa'o / /
de la dmigs pa dang de ston par byed pa gang yin pa de ni de'i ming can no / /
de yang rnal 'byor pa rnams la rdo rje sems dpa'i byin gyis brlabs pa kho nas skye bar 'gyur ro / /
de ci'i phyir zhe na zhes bya ba la rgyu gang gi phyir sku gsung thugs kyi rdo rje'i nges pa'i shes pa la dmigs pa dang /
de ston par byed pa'i phyag rgya dpal rdo rje sems dpa'i byin gyis brlabs pa 'bebs pa kho nas skye bar 'gyur gyi rgyu gzhan gyis ma yin no zhes bya ba rnam par rtog pa 'di yod pas de bsal ba'i phyir 'di lta ste zhes bya ba la sogs pa gsungs te /
gang gi phyir bcom ldan 'das rdo rje sems dpa'i dmigs pa med pa'i thugs rje chen po'i rang bzhin gyi mchog gi phyag rgya chen po la sogs pa'i sgom pa dang /
de gsal bar byed pa'i lha mo rtag tu nges pa'i shes pa la zhugs pas na rtag tu thugs la gnas pa ste nges pa sku'i gzugs kyi rtag tu bzhugs pa'o zhes bya ba'i don to / /
de'i phyir rdo rje sems dpa'i byin gyis brlabs pa'i de kho nas de bskyed pa yin no / /
mchog ni dam pa'o / /
sku gsung thugs kyi rdo rje thams cad bshad zin te de rnams skyed par byed pa'i rgyur gyur pa'i lha mo rnams ni sku gsung thugs kyi rdo rje thams cad kyi byin gyis brlabs pa'i lha mo yin no / /
'das ma thag tu bshad pa de nyid kho na 'di ni las thams cad thog mar byas la las kyi tshogs kyi dngos grub thams cad myur du sgrub pa po rnams la ster ba yin no / /
'di'i sgrub pa bstan par bya ba'i phyir de la zhes bya ba la sogs pa gsungs te /
de la zhes bya ba'i sgra ni ngag nye bar dgod pa'o / /
'di zhes bya ba ni de ma thag par 'gyur ba'o / /
ji lta ba bzhin du bshad pa'i bcom ldan 'das ma'i snying po'i phyag rgya 'di nyid kyi'o / /
thams cad kyi mchog ces bya ba la sogs pa ni bshad zin to / /
bcom ldan 'das ma'i thams cad kyi mchog gi dngos grub chen po dbang phyug chen po'i bdag po la sogs pa'i dngos grub thams cad kyi tshogs gang yin pa de rnams mi 'gyur mchog go / /
don yod pa ni thogs pa med pa'o / /
myur du ni mchog tu myur ba nyid do / /
mchog gi de kho na nyid ni bsgrub par bya ba thams cad rjes su chags pa'i rang bzhin can no / /
'dis sgrub par byed pas na sgrub pa ste de nyid cho ga rgyas pa'i khyad par te sgrub pa'i cho ga rgyas pa'i khyad par de lta bu yin no / /
de ltar rtog pa thams cad kyi gsang ba chen po'i dam tshig ni bsdus pa'i dkyil 'khor dang de sgom par byed pa ni rnal 'byor dam pas te /
gsang ba chen po yi dam tshig mchog gi rnal 'byor pa'o / /
de'i nye ba'i snying po'i phyag rgya'i sgrub pa'i khyad par 'di yin te /
bsgrub par bya ba yang yin la thams cad kyang de yin pas na bsgrub par bya ba thams cad de dam tshig dang chos dang las dang phyag rgya chen po'i rang bzhin rnams so / /
de rnams kyi rjes su chags pa ni phyag rgya chen po thams cad bsgom pa'o / /
ji skad du / /
phyag rgya chen po bsgom bya zhing / /
dngos grub thams cad bsgrub par bya / /
zhes gsungs so / /
thams cad sgrub par byed pa'i rjes su chags par byed par 'gyur pa de dag gis mi 'gyur mchog ni grub par 'gyur te /
bsdus pa'i dkyil 'khor gyi rang bzhin rdo rje 'chang chen po rdzogs par 'gyur ro / /
ni'i sgra ni nges par gzung ba ste de dag kho nas 'grub par 'gyur ro / /
de ltar na phyag rgya thams cad kyi cho ga rgyas pa rnams su 'di dgos pa yin pas bsdus pa'i dkyil 'khor du gsungs pa las gzhan rigs lnga'i las kyi tshogs rnams su yang thams cad bsgrub pa'i rjes su chags pa dgos pa yin no / /
de ci'i phyir zhes bya ba la rgyu gang gis bsgrub bya thams cad la rjes su chags pas bcom ldan 'das ma 'di 'grub par 'gyur zhe na /
'di lta ste zhes bya ba la sogs pa la gang gi phyir nges pa'i shes pa 'di dang /
de ston par byed pa'i sgra rnams kyis rdo rje sems dpa' la sogs pa'i phyag rgya'i rang bzhin can gyi lha rnams rab tu 'grub par 'gyur ba de'i phyir nges pa'i shes rab rnams dang de ston par byed pa'i sgra'i dngos po rnams byed par gyur pa'i sku rnams kyis rab tu grub pa yin no / /
de rnams kyi phyag rgya chen po la sogs pa bcing ba gang gis sgrub pa yin zhe na /
bsgom pa'i rang bzhin can gyi phyag rgya'i sbyor ba rnams kyis so / /
rnal 'byor dam tshig sgrub pa pos / /
zhes bya ba la dam tshig ni sgrub pa ste dam tshig sgrub pa rnams so / /
byed par gyur pa'i dam tshig sgrub pa de dag gis rnal 'byor rnams grub par 'gyur te /
de'i phyir bcom ldan 'das ma 'dis bsgrub bya thams cad rjes su chags pas 'grub par 'gyur ro / /
da ni de nyid snying po la sogs pa'i rang bzhin nyid du bstan par bya ba'i phyir /
'di nyid snying gar gnas pa'i phyir / /
zhes bya ba la sogs pa gsungs te /
nye ba'i snying po'i phyag rgya 'di nyid snying po nges pa'i shes par rtag tu 'bras bu'i tshul du gnas pa ni snying gar gnas pa'o / /
de'i dngos po ni de nyid de'i phyir snying po'o / /
dam tshig sgrub pa phyag rgya yi / /
zhes bya ba la rdo rje sems dpa' la sogs pa'i sku rdzogs pa ni dam tshig sgrub pa ste dam tshig sgrub pa'i rgyu de nyid kyi phyir 'di nyid phyag rgya zhes bya bar brjod pa yin no / /
ye shes sbyor ba'i rnal 'byor pa / /
zhes ba ba la rnal 'byor dang rjes su rnal 'byor dang shin tu rnal 'byor dang thams cad rnal 'byor gyi rang bzhin gyi bdag gang yin pa de ni 'di nyid yin no / /
rgyu gang gis she na ye shes sbyor ba zhes bya ste phyag rgya chen po la sogs pa'i ye shes kyi rnal 'byor gyi rang bzhin gyi phyag rgya 'di nyid nga yin no / /
thams cad sgrub pa'i phyir dam tshig go zhes bya ba la phyag rgya chen po la sogs pa bsgrub pa ni thams cad bsgrub pa ste rdzogs pa'o / /
phyag rgya chen po la sogs pa'i dngos grub rdzogs pa'i rgyu nyid kyi dam tshig bdag yin pa de ni 'di nyid yin no / /
snying po ni ji lta ba bzhin du bshad pa'i snying po dang phyag rgya ni phyag rgya chen po la sogs pa'i phyag rgya dang rnal 'byor ni rnam pa bzhi dang dam tshig ni rdo rje sems dpa' la sogs pa skyed par byed pa'i rgyu ste nye ba'i snying po'i phyag rgya 'di nyid yin no / /
snying po ni ji lta ba bzhin du bshad pa'o / /
phyag rgya ni phyag rgya chen po la sogs pa'i rang bzhin no / /
rnal 'byor ni rnam pa bzhi'o / /
dam tshig ni phyag rgya chen po la sogs pa'i dngos grub kyi rgyu ste nye ba'i snying po'i phyag rgya 'di nyid snying po dang phyag rgya dang rnal 'byor dang dam tshig rdzogs par byed pas na thams cad sgrub par byed pa'o / /
snying po la sogs pa'i rang bzhin can 'di nyid sgrub pa po'i rgyud la rdzogs par byed pa yin no / /
'di zhes bya ba la sogs pa ni go sla'o / /
'dis ni 'di ltar 'chad par 'gyur te /
nges pa'i shes pa skyed par byed pa'i bcom ldan 'das ma'i snying po ste de las byung ba'i shes pa la sogs pa ni nye bar brtags nas nye ba'i snying po zhes bya ba yin no / /
de nas de nyid lung bstan pa / /
zhes bya ba la rang bzhin ston pa ni lung ston pa'o / /
'dod chags dam tshig brjod pa ste / /
zhes bya ba la 'dod chags ni rdo rje sems dpa' ste /
de nyid de bzhin gshegs pa thams cad kyis kyang 'da' bar mi mdzad pas na dam tshig yin la de brjod pa ni bstan pa'o / /
chos 'dod yid kyis brnag pa'o / /
zhes bya ba la thog ma dang tha ma med pa'i chos kyi dbyings ni chos so / /
byang chub chen po'i mtshan nyid can gyi sems ni 'dod pa'o / /
chos kyang de yin la 'dod pa yang de yin pas na chos 'dod pa'o / /
dmigs pa med pa'i thugs rje chen po'i rang bzhin ni yid la brnag pa ste /
gang gi phyir de bzhin gshegs pa thams cad kyi yun ring po nas don du gnyer ba'i sems can thams cad kyi don mdzad par mngon par zhen pas yongs su rdzogs par 'gyur ba'i phyir ro / /
'di'i rjes su sgrub pa ni rnal 'byor rnam pa bzhi'o / /
de sgom pa'i cho ga ni rjes su chags pa ste de brjod pa ni bstan pa yin no / /
ci'i phyir chos 'dod pa'i yid la brnag pa rjes su sgrub pa'i cho ga rjes su chags par brjod kyi chos 'dod pa kho na ci'i phyir ma yin zhe na /
byang chub sems ni bcom ldan 'das / /
'dod chags chen po de yi lha / /
zhes bya ba la gang gi phyir 'dod pa ni byang chub kyi sems kyi rang bzhin gyi bcom ldan 'das bdud bzhi bcom pas na bcom ldan 'das rdo rje sems dpar brjod pa yin no / /
de las byung ba'i bcom ldan 'das kyi phyag rgya chen po gang yin pa de ni lha yin no / /
'dis ni nges par 'byin pa'i shes rab kyi rang bzhin gyi bcom ldan 'das rjes su brjod la thabs kyi pha rol tu phyin pa'i rang bzhin can phyag rgya chen po la sogs pa'i phyag rgya nye ba'i snying po de nyid lha zhes brjod pa yin no / /
rjes su chags pa'i phyag rgya 'di las ji lta bu dang ldan pa yin zhe na /
'di ni thams cad rjes su sgrub / /
ces bya ba la 'das ma thag tu bshad pa'i nye ba'i snying po'i phyag rgya ni bsgrub par bya ba thams cad sgrub par byed pa ste de'i phyir rjes su sgrub par byed pa 'di yin no / /
de ltar rnal 'byor pa rnam pa bzhi ston par byed pa'i rgyud bstan nas da ni phyi'i sbyor ba'i rgyud bstan par bya ba'i phyir /
de nas rdo rje 'chang zhes bya ba la sogs pa gsungs te de nas kyi sgra ni skabs su babs pa ste /
sgom pa'i sbyor ba'i rgyud gsungs pa yin no zhes bya ba'i don to / /
rdo rje zhes bya ba la sogs pa la rdo rje ni bi li ka'o / /
rdo rje nor bu ni chu srin sen mo'o / /
dri ni pri ka'o / /
gur gum dang tsan+dan ni go sla ba ste cha mnyam pa'i rdzas de rnams kyis rdo rje rtse lnga pa byas te lag pas bzung nas yi ge hUM gis stong phrag brgyar mngon par bsngags la /
de dang de'i tshul gyis dpal rdo rje sems dpar gsungs pa'i las brgya po rnams des bsgrub par byas na bklags pa tsam gyis 'grub par 'gyur ro / /
ba li ka dang tsan+dan dkar po dang /
tsan+dan dmar po dang /
prika dang nor bu dang mu tig cha mnyam pa rnams kyis sman byas la snga ma bzhin du stong phrag brgya mngon par bsngags nas nor bu 'ching bar gzung bar byas te /
'di yang tshul de dang des las brgya bsgrub par byas na bklags pa tsam gyis 'grub par 'gyur ro / /
tsan+dan dkar po dang /
rgya spos dang /
pri ka dang /
ga bur dang /
ba li /
ka cha mnyam pa rnams kyis rdo rje'i gnas byas la de nyid la de bzhin gshegs pa'i snying po 'bum bzlas par byas la de bzhin gshegs par gsungs pa'i las brgya bsam pa'i dbang gis phye mar byas pa tsam gyis 'grub par byed pa yin no / /
ba li ka dang /
tu ruSh+ka dang tsan+dan dkar po dang /
la cha dang / /
bu ram cha mnyam pa dang ldan pa rnams la bcom ldan 'das rdo rje nyi ma me ltar 'bar ba'i snying po stong phrag brgya mngon par bsngags pa rnams kyi spos kyis rdo rje 'chang du gsungs pa'i las brgya bsgrub par bya'o / /
rdo dreg dngas rdza sa dang til rnams cha mnyam pa la gu gul bcug ste 'phags pa spyan ras gzigs dbang phyug gi sngags stong phrag brgya yongs su bzlas pa byas nas mar me spar bar bya ste /
mar me 'dis 'phags pa spyan ras gzigs dbang phyug tu gsungs pa'i las brgya bsgrub par bya'o / /
ba li ka dang /
tsan+dan dkar po dang /
gur gum dang /
ga bur cha mnyam rnams kyis spos kyi sbyor ba byas la 'phags pa nam mkha'i snying po'i snying po lan 'bum yongs su bzlas pa byas na des bdag nyid la yang dag par byugs la spos gtul bar bya ste de ltar 'phags pa nam mkha'i snying pos gsungs pa'i las brgya bsgrub par bya ba yin no / /
dum bu gsum pa'i bshad pa rdzogs so // //
dum bu bzhi pa la yang rdo rje sems dpa'i dkyil 'khor chen po ni dum bu gsum pa las gsungs pa'i rdo rje sems dpa'i dkyil 'khor chen po dang thams cad 'dra ba yin no / /
'dir khyad par ni 'di yin te sna tshogs pa'i gos kyis g.yogs par gyur pa'i slob dpon gyis rdo rje mchod pa'i thal mo sbyar ro / /
slob ma thams cad gzhug par bya / /
zhes bya ba'o / /
de bzhin gshegs pa rang rdo rje nyi ma me ltar 'bar ba dang /
'phags pa spyan ras gzigs dbang phyug dang /
'phags pa nam mkha'i snying po dang ming po gsum dang sring mo bzhi dang /
klu dang sdug bsngal las gdon pa'i dkyil 'khor rnams kyang dum bu gnyis pa las gsungs pa'i dkyil 'khor rnams dang 'dra ba yin no / /
'dir khyad par ni 'di yin te thig skud bdun pa'i bar mtshams kyi phyi rol gyi mtshams rnams su ming po gsum dang sring mo bzhi dang /
klu dang sdug bsngal las gdon pa'i dkyil 'khor snga ma'i rjes su 'brangs nas bri bar bya'o / /
bsdus pa'i dkyil 'khor yang dum bu gnyis pa las gsungs pa'i dkyil 'khor dang 'dra ba'o / /
dpal rdo rje sems dpa'i gsang ba'i dkyil 'khor dang 'dra ba ste /
'dir khyad par ni 'di yin te /
oM nam mkha' skye ba mtshan ldan phyir / /
thog ma tha ma med pa'i mchog /
ces bya ba la sogs pa'i de kho na nyid kyi glus spyan drang ba dang lha mo rnams kyang 'dir rdo rje rin po ches dbang bskur bas mtshan pa'o / /
de bzhin gshegs pa dang rdo rje nyi ma me ltar 'bar ba dang 'phags pa spyan ras gzigs dbang phyug dang /
'phags pa nam mkha'i snying po'i gsang ba'i dkyil 'khor rnams kyang dum bu gnyis pa las gsungs pa'i gsang ba'i dkyil 'khor dang 'dra'o zhes bya ba'o / /
dpal mchog dang po'i rgya cher bshad pa shes rab kyi pha rol tu phyin pa 'byung ba zhes bya ba las dpal mchog dang po'i dum bu bzhi pa'i bshad pa rdzogs so // //
yang 'di smras pa /
byang chub sems kyi phyag rgya che / /
lus can kun gyis thob pa'i phyir / /
'jig rten snang byed dge ba yi / /
dum bu dang po gsungs pa yin / /
sbyin pa'i pha rol phyin phyag rgya / /
dam tshig ces grags rtag tu dge /
bsam pa thams cad yongs rdzogs pa / /
dum bu gnyis pa gsungs pa yin / /
shes rab pha rol phyin chos kyi / /
phyag rgya kun 'gro rtag pa ste / /
ltas ngan thams cad 'jig byed pa'i / /
dum bu gsum pa gsungs pa yin / /
brtson 'grus pha rol phyin las kyi / /
phyag rgya kun yang yang dag gnas / /
blo ldan rdo rje sems dpa' yis / /
bsam mi khyab pa bzhi par gsungs / /
lha yi dbang po'i gnas dang mtshungs / /
rgyal po mu rgya'i gnas kyis mdzes / /
sngags zhes rin chen tshogs pa'i sa / /
sna tshogs brtsegs pa nyams dga'i ri / /
der gnas dpal ldan phyogs dang po / /
shes rab pha rol phyin 'byung ba / /
bshad pa bdag gis byas pa las / /
dge ba bsags pa gang yin des / /
sangs rgyas kun gyi kun dga' che / /
snying po khyab bdag bsam mi khyab / /
de yis 'jig rten ma lus pa / /
rdo rje 'chang chen rgyal gyur cig / /
lus can kun gyis rgyal ba yi / /
ye shes thob phyir gzhung gi grangs / /
'di yi tshad du bshad pa ni / /
stong phrag nyi shu rtsa bzhi yin / /
dpal mchog dang po'i rgya cher bshad pa shes rab kyi pha rol tu phyin pa 'byung ba zhes bya ba slob dpon kun dga' snying pos mdzad pa rdzogs so // //
gug ge'i yul gyi dbus byang chub sems dpa'i thugs dam sa'i snying po dpal dpe med lhun gyis grub pa'i gtsug lag khang du rgya gar gyi mkhan po chen po man+t+ra ka la sha dang /
sgra bsgyur gyi lo tsA ba chen po bod kyi dpal lha btsan po byang chub sems dpa'i gdung rgyud lha bla ma dge slong zhi ba 'od kyi zhal snga nas bsgyur zhing gtan la phab pa'o / /
sngon gyi smon lam thugs rje'i dbang gis ni / /
lha rigs byang chub sems dpa'i sprul pa ni / /
sa stengs rgyal ba'i rgyal por sku 'khrungs pa / /
bla ma byang chub sems dpa'i ye shes 'od / /
mnga' ris stod 'di gdul ba'i don du byung / /
gsang sngags spyod pa'i chos lugs kun nyams dang / /
dkyil 'khor sbyin sreg cho ga nub gyur pas / /
dkyil 'khor cho ga pad+ma stong ldan te / /
de bzhin sbyin sreg shag ti shug tis byed / /
gzhan yang gsang sngags sbas don nub gyur cing / /
sbyor sgrol dang ni tshogs la sogs pas bslad / /
'di rnams don nges btsal phyir bkas gnyer te / /
lo tsA rin chen bzang po kha cher brdzangs / /
shrad+d+ha ka ra zhes bya spyan drangs nas / /
sgron gsal spyod pa bsdus pa'i sgron ma sogs / /
bsgyur cing bshad nas sngags log gzhung bsal zhing / /
sngon gyi mkhas pa chen po'i lugs la btsud / /
de bzhin dkyil 'khor sbyin sreg cho ga dang / /
sgom sgrub la sogs bye brag sna tshogs pa'i / /
skyon med gzhung lugs kun la 'gro kun sbyar / /
skal ldan rnams la dbang sogs rim bzhin stsal / /
deng sang bar du sngags kyi gzhung dar ba / /
lo tsA skyes mchog de yi drin yin grang / /
shrad+d+ha ka ra zhes bya'i mkhas pa dang / /
rin chen sgron 'dra rin chen bzang po yis / /
rnal 'byor rgyud don tshul bzhin bshad mod kyis / /
de yi gdams ngag nub par gyur pa nas / /
rnal 'byor rgyud kyi ji bzhin don ma rtogs / /
yang dag don la nor pa'i dri mas bslad / /
'khrul pa de dag bsal bar bya ba'i phyir / /
rgyal sa'i dam pa gug ge'i yul dbus kyi / /
thugs dam sa yi snying po tho ling du / /
bla ma zhi ba 'od kyi zham ring la / /
rig pa'i 'byung gnas grong khyer dpe med kyi / /
rje'u rigs mchog gi nang du sku 'khrungs pa / /
thos pa mang zhing mkhyen par ldan pa yi / /
mkhas pa mchog gyur sngags kyi bum pa la / /
gsol ba btab nas bdag gis bsgyur ba las / /
sgra don tha snyad la mkhas byung gyur na / /
tshig don brtags nas rigs pas bcos par gyis / /
sgra yi bstan bcos mtha' dag ma bslabs shing / /
bod kyi tha snyad kun la ma byang bas / /
rgya gar skad tsam nyi tshe shes gyur kyang / /
nga rgyal 'ba' zhig tsam gyis bcos mi bya / /
don 'di rnam par phye ba'i bsod nams kyis / /
'khor ba'i khongs chud 'gro ba rigs lnga po / /
rnal 'byor lnga bsgoms las lnga mthar phyin nas / /
ye shes lnga rdzogs rigs lnga'i sku thob shog /
[ ]
