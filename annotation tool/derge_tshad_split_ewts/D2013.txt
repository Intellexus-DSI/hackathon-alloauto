@## / /
rgya gar skad du /
shrI badzra b+hai ra wa badzra pra ka ra sA d+ha nA ma /
bod skad du /
dpal rdo rje 'jigs byed kyi sgrub pa'i thabs rdo rje'i 'od ces bya ba /
'jam dpal gzhon nur gyur pa la phyag 'tshal lo / /
zab cing rgya che 'jigs pa 'jigs mdzad pa'i / /
snying rjes khros pa'i 'khor lo la btud de / /
de nyid thob phyir snying rjes 'gro rnams la / /
mi phyed gsal ba'i sgrub thabs cho ga bri / /
'di nyid dbang thob blo gros gsal / /
gnang ba thob cing brtul zhugs nus / /
'gro ba'i don la rab brtson pas / /
dur khrod la sogs gnas su bsgrub / /
bris sku rab gnas legs ldan la / /
sha chen mar chen mchod gtor dbul / /
rig ma lan cig dpa' ba'am / /
yang na gcig pus bsnyen bsgrub bya / /
mchod sbyin rgya chen sems bskyed cing / /
dbang dang tshogs ston smon lam gdab / /
bdud rtsis khrus gsol khro bo bcu'i / /
sngags kyis gnas bdag rnal 'byor srung / /
snying gar paM dang re pha dang / /
thugs mchog sa bon rim pa las / /
pad+ma nyi ma rdo rje che / /
sa bon mchog las 'od lnga spro / /
rigs rigs bskul dang sbyang byas nas / /
rgyal ba 'jigs byed bla ma blta / /
bkod pas phyag byas spros pas mchod / /
sdigs pa 'gyod bshags slan chad bsdams / /
yi rang skyabs dang sems bskyed cing / /
bskul dang gsol rnams rgyas gdab sngo / /
byams dang snying rje dga' ba dang / /
btang snyoms bzhi la nan tan bsgo / /
rang rang gnas dang bris sku la / /
spyan drangs lha sogs gshegs su gsol / /
de nas phyi dang nang gi chos / /
thams cad de bzhin nyid yin cing / /
swa b+hA wa yis rjes su brjod / /
stong pa nyid la shin tu gzhag /
de nas sngon gyi smon lam dran / /
chos nyid de las yi ge yaM / /
raM dang hUM ni sngo dmar nag /
de dag so sor gyur pa las / /
rlung dang nyi ma'i dkyil 'khor dang / /
rdo rje sa gzhi ra ba gur / /
blo dang ldan pas bsrung ba ni / /
nam mkha' mnyam pa rab tu bsgom / /
de yi dbus su paM bsam zhing / /
dang po'i dbyangs yig d+hIH dag las / /
sna tshogs pad+ma zla ba dang / /
d+hI las 'jam dpal ye shes sku / /
btso ma gser mdog mchog gi phyag /
rdo rje skyil krung rin chen spras / /
mthon mthing zur phud lnga dang ldan / /
sku yi rigs kyi bdag po bsgom / /
thugs kar rim par gnas pa yi / /
'od zer spro dang bsdus pa las / /
rnam par snang mdzad nyid du gyur / /
mtshan dang dpe byad nyid kyis brgyan / /
de yi khyad par gyur pa las / /
gzhal yas phyi nang bcas par bsgom / /
gru bzhi pa la sgo bzhi pa / /
rta babs bzhi dang yang dag ldan / /
dril bu ral gri 'phan la sogs / /
me tog phreng bas rnam par brgyan / /
sgo dang sgo khyud 'gram rnams su / /
rdo rje rin chen gyis spras pa'i / /
zla ba phyed pa de bzhin no / /
'dod yon mchod pa'i lha mo rnams / /
dur khrod brgyad dang bcas pa ste / /
shar ni gtum drag dag tu grags / /
de bzhin lho nub byang gi rim / /
ha ha dgod dang dpal gyi nags / /
ki li ki lir shes par bya / /
me la sogs pa'i rim pa yis / /
tshang tshing can dang 'bar ba'i 'od / /
'jigs sde dang ni mun pa can / /
de yi rim pas brgya byin dang / /
gshin rje chu lha gnod sbyin dang / /
me lha srin po rlung lha dang / /
'byung po'i bdag po dang brgyad do / /
shar gyi lha dbang dkar po ste / /
rdo rje 'dzin pa glang po zhon / /
lho yi gshin rje kha dog nag /
dbyug pa 'dzin la ma he zhon / /
nub kyi chu lha dmar skya'i mdog /
sbrul gyi zhags 'dzin chu srin zhon / /
byang gi gnod sbyin rta yi khri / /
kha dog ser po bum pa 'dzin / /
me lha dmar po dbyu gu ste / /
drang srong cha byad ra la zhon / /
srin po nag po gri gug lag /
mi ro mi yi khri la gnas / /
rlung lha ljang gu ba dan 'phyar / /
sha ba zhon pa dag dang ldan / /
'byung po'i bdag po thal ba'i mdog /
rtse gsum khyu mchog zhon par bcas / /
'di dag thams cad phyed skyil krung / /
ral pa'i thor tshugs mig gsum pa / /
khro bo'i brjid ldan sbrul dur khrod / /
brgyan zhing chung ma bu 'khor bcas / /
chu lha gcig pu sbrul mgo dang / /
bcas pa rnal 'byor rnams kyis bsgom / /
klu shing a mra'i shing dang tA la'i shing / /
ardzu na dang pa la sha /
u dum+WA ra byang chub shing / /
shing gi zhing skyong brgyad po yang / /
phyogs skyong kha dog rgyan de bzhin / /
glang po ma he gdan gyi mdog /
g.yas pa gri gug thod pa g.yon / /
rnal 'byor pa rnams bsgrub pa'o / /
dri za gshin rje phyogs kyi gdon / /
sha za yi dwags ro langs gzhan / /
bya dang gcan gzan sbrul dag dang / /
ro langs dum bu tshig dang rus / /
mchod rten ce spyang za ru brgyug /
phyogs kyi rim pas steng dag na / /
tshangs pa dbang po khyab 'jug drag /
tshogs bdag stobs bzangs smin drug bu / /
legs ldan nyi zla lha yi tshogs / /
ser po dkar po smug po nag /
ser skya sngo skya dmar skya nag /
bum pa rdo rje 'khor lo dang / /
rtse gsum mda' gzhu ral gri phub / /
mdung dang gri gug 'dzin pa yis / /
chung ma bu dang bcas pa bsgom / /
chu brgyad sprin brgyad bar dag na / /
'og gi sa bdag lha mo phag /
klu brgyad shar la sogs rim par / /
stobs kyi rgyu dang dung skyong dang / /
mtha' yas nor rgyas 'jog po dang / /
rigs ldan pad+ma pad+ma che / /
ljang dang ser dang sngo dang dmar / /
dkar po ser po dmar dang dkar / /
sbrul gyi gdengs ka zhags pa dang / /
rang rang chung ma bu 'khor bcas / /
thams cad rdo rje'i mig can te / /
rgyal ba'i bka' nyan bstan pa bsrung / /
sgrub pa po srung phyi bzhin 'brang / /
sha khrag drag po'i las la dga' / /
gzhal yas de yi nang dag tu / /
sna tshogs rdo rje'i ra ba bsgom / /
shar ni dkar po lho ser po / /
nub ni dmar po byang ljang gu / /
chen po dbus ni sngon po ste / /
A li kA li zla ba nyi / /
d+hIHdang ral gri spros bsdus nas / /
gcig tu gyur nas 'jam pa'i dpal / /
dang po'i sangs rgyas dus gsum sku / /
mdog dkar phyag gnyis spyan gsum zhi / /
rigs lnga'i zur phud mthon mthing lnga / /
phyag rgya lnga ni rin chen brgyan / /
rdo rje g.yas la dril bu g.yon / /
rdo rje skyil mo krung bcas la / /
sna tshogs rdo rje pad+mar bzhugs / /
sangs rgyas rnams dang phan tshun gzigs / /
snying gar pad zla d+hIH bltas la / /
rigs rigs bskul sbyang 'od lngar byas / /
rnal 'byor dang po nyid der gsal / /
zhi bas sbyangs dang sman byas nas / /
thams cad d+hIHyig chos nyid zhugs / /
drag po'i rigs can la brtse bas / /
phyogs bcu'i rgyal ba sngags kyis bskul / /
tshad med bzhi yi lha mo bzhis / /
tsArtsi sogs kyi glu yis bskul / /
thugs rjes khros pa'i dad sgrol khyod bzhengs shig /
khams gsum kun gyi gti mug rab tu sol / /
dad sgrol brtson bskyed stong pa nyid las bzhengs / /
bdud bzhi dag las shin tu rgyal mdzad pa / /
'jig rten mgon po stong nyid ci ste bzhugs / /
dad sgrol 'jig rten mgon mdzad da bzhengs shig /
byang chub dgod par sems can mgron pos nas / /
ci ltar stong pa nyid la zhugs pa ci / /
glu yi sgra yis de nyid gsum / /
ho gnyis bcas pa der thim ste / /
'gro ba'i dkyil 'khor sgyu mar mthong / /
'gro la chags pas khu bar gyur / /
hUM sngon nyi ma la gnas pa / /
rdo rje sngon po khro bo bskyed / /
khro bo sngon po rus pa'i rgyan / /
sbom thung gsus pa 'phyang ba yi / /
mun pa lta bur 'jigs pa'i zhal / /
dkar dang dmar ba g.yas dang g.yon / /
gyen skyes sma ra ser po 'bar / /
ljags 'dril mche ba rab tu gtsigs / /
g.yon brkyang ba yis gshin rje brdzis / /
shes rab dang bcas gzhan don byed / /
gri gug rdo rje ral gri g.yas / /
thod pa 'khor lo chu skyes g.yon / /
yum ni zhal gcig phyag gnyis 'khyud / /
mtha' yas sngon po tak+Sha dkar / /
skra bcings rna cha mgul du 'phyang / /
rigs ldan khra bo dpung pa'i rgyan / /
dung skyong ser po lag pa'i gdugs / /
pad+ma dkar po do shal byas / /
karko Ta ljang se ral kha / /
nor rgyas dkar po ska rags dang / /
pad+ma chen po rkang gdub rkang / /
lce dang mche ba gnyis ldan pa / /
phud phud sgra sgrogs 'jigs byed pa / /
mgo bo brgya phyed phreng ba 'phyang / /
rwa rno rmig pa rno ba dang / /
spu ser 'bar ba 'jigs pa yis / /
ma he gshin rje pho mo yis / /
steng du 'jigs byed legs bsgoms la / /
chos dbyings dag tu chos kun bsgoms / /
oM d+harmA d+hA tu swa b+hA wa At+ma ko\u0f85haM /
de ltar rjes kyi rnal 'byor ro / /
snying ga'i hUM de ya gyur te / /
de yi 'od kyis phyogs bcu yi / /
rgyal ba yum bcas dga' bar gyur / /
bde bar zhu nas rang la zhu / /
hUM las rdo rje paM pad+ma / /
oM las rdo rje rtse mo dang / /
pad+ma'i ze 'bru byin gyis brlabs / /
rjes su chags pas mkha' gsang du / /
thig le yi ge dang bcas la / /
gzhal yas lha rnams legs par bskyed / /
gzhal yas dbus su ya nyid las / /
gtso bo rang nyid lta bu bsgom / /
shar du k+She dang 'khor lo las / /
gti mug rdo rje dkar po ste / /
gri gug 'khor lo ral gri g.yas / /
thod pa rin chen chu skyes g.yon / /
lho ru ma dang rin chen las / /
phra ma rdo rje gser gyi mdog /
gri gug rin chen ral gri g.yas / /
thod pa 'khor lo chu skyes g.yon / /
nub tu me dang pad+ma las / /
'dod chags rdo rje rA ga'i mdog /
gri gug pad+ma ral gri g.yas / /
thod pa 'khor lo rin chen g.yon / /
byang du da dang ral gri las / /
phrag dog rdo rje mar kata mtshungs / /
gri gug ral gri 'khor lo g.yas / /
thod pa rin chen pad+ma g.yon / /
khro bo'i gzugs ni thams cad 'jigs / /
rdo rje sna tshogs rtsa ba bzhir / /
nyi ma'i gdan la g.yon brkyang bzhugs / /
gti mug rdo rje zla ba la / /
gti mug sel ba nyid kyi phyir / /
shes rab cha yis de bzhin du / /
rdo rje rA yi mtshams bzhi ru / /
zla ba'i gdan la lha mo bzhi / /
shar lhor dzA dang 'khor lo las / /
rdo rje tsArtsi gti mug mtshungs / /
lho ru sa dang rdo rje las / /
rdo rje phag mo gtso bo 'dra / /
nub byang do dang pad+ma las / /
'dod chags rdo rje lta bur bsgom / /
byang shar ru dang ral gri las / /
phrag dog gshed dang 'dra bar bsgom / /
sgo bzhir nyi ma'i dkyil 'khor la / /
khro bo bzhi ni rim pas bskyed / /
shar sgor ya dang tho ba las / /
tho ba gshed ni bdag po mtshungs / /
g.yas na tho ba ral gri 'dzin / /
rin po che dang pad+ma g.yon / /
lho sgor ts+tsha dang dbyug pa las / /
dbyug pa gshed mdog gti mug 'dra / /
dbyug pa ral gri g.yas na 'dzin / /
pad+ma 'khor lo phyag g.yon na / /
nub sgor ni dang pad+ma las / /
pad+ma gshed ni 'dod chags mtshungs / /
pad+ma ral gri g.yas na 'dzin / /
rin chen 'khor lo phyag g.yon na / /
byang sgor rlung dang ral gri las / /
ral gri gshed ni ljang gu ste / /
zhal dang rgyan ni phrag dog mtshungs / /
ral gri dang ni 'khor lo g.yas / /
rin chen dang ni pad+ma g.yon / /
gri gug thod pa rang rig 'khyud / /
skra ser sma ra smin ma 'bar / /
zhal bzhad mche ba rnam par gtsigs / /
gtso bo lta bu sbrul gyis brgyan / /
sngon po'i g.yas dkar dmar po g.yon / /
dkar po'i g.yas sngo g.yon dmar la / /
dmar po g.yas sngo g.yon pa dkar / /
ser ljang g.yas nag g.yon dkar zhal / /
zur bzhi na yo ni rA las / /
bdud rtsi dang ldan thod pa bzhi / /
legs par bsgrubs nas dbyung ba ni / /
gtso bo rang rang sngags kyis dbyung / /
hUM Sh+T+r-iH'i sngags kyis gtso bo dbyung / /
rigs kyis zhe sdang las bya ste / /
khro bor 'dus nas zhal dgur gyur / /
gtso bo bdag la gzhug par bya / /
dzi na dzika brjod gti mug gshed / /
gti mug las byas shar phyogs kyi / /
rdo rje rtsibs kyi rtsa bar gzhag /
zla ba'i gdan la gnas pa'o / /
rat+na d+h+r-ika gis phra ma ni / /
nga rgyal sbyangs nas lho ru dgod / /
A ro l-ika brjod 'dod chags gshed / /
nub tu pad nyi dag la dgod / /
pradz+nyA d+h+r-ika gis phrag dog gshed / /
phrag dog las byas byang nyid bzhugs / /
mo ha ra ni brjod pa yis / /
tsArtsi sgeg mo 'od bzangs ma / /
shar lhor rdo rje'i mtshams su bsgoms / /
rang gi rigs kyi las byed ma / /
dwe Sha ra ti lho nub kyi / /
mtshams su rdo rje phag mo bsgom / /
nub byang mtshams su dbyangs can ma / /
rA ga ra ti'i sngags kyis dbyung / /
badzra ra tis gau rI ma / /
byang shar rdo rje'i mtshams su bsgoms / /
thams cad phyag 'tshal ba dang ldan / /
lha mo pad+ma zla ba'i gdan / /
rigs kyi phyag mtshan dag gis bskyed / /
rang rigs bskul sbyang byas la gzhug /
de nyid gsum gyis thod pa dbyung / /
zur bzhi bde ba bdud rtsir ldan / /
mung+ga ra d+h+r-ika gis tho ba gshed / /
las byas shar sgor pad nyi bsgom / /
daN+Da d+h+r-ika gis dbyug pa gshed / /
lho yi sgo ru de bzhin gzhag /
pad+ma d+h+r-ika gis nub sgo ru / /
pad+ma gshed ni bsgom par bya / /
khang+ga d+h+r-ika gis ral gri gshed / /
byang gi sgo ru bsgom par bya / /
dkyil 'khor dag la mnyam par blta / /
'di ni shin tu rnal 'byor ro / /
gshin rje gshed nag 'jigs byed kyis / /
dkyil 'khor lha rnams mig la sogs / /
k+ShiM /
dzaM /
khaM /
gaM /
kaM /
saM gis /
lha rnams dag tu byin gyis brlab / /
pad+ma zla ba'i dkyil 'khor la / /
'khor lo rdo rje rin chen pad / /
ral gri rdo rje sa snying dang / /
phyag na rdo rje mkha' snying po / /
spyan ras gzigs mgon sgrib pa sel / /
kun du bzang po bsgom par bya / /
phyag na rdo rje kun du bzang / /
thugs kyi rdo rje 'dra bar bsgom / /
mig ni gti mug sna phra ma / /
lce la 'dod chags lus phrag dog /
gshed po 'dra bar go cha bya / /
khro bo sgeg pa'i gzugs can no / /
snying gar hUM nag AHdmar kha / /
mgo bor oM ni dkar po bsgom / /
rdo rje pad+ma 'khor lo las / /
sku gsung rdo rje spro bsdu bsgom / /
oM sarba ta thA ga tatsit+ta badzra swa b+hA wa At+ma ko\u0f85haM /
oM sarba ta thA ga ta wAka badzra swa b+hA wa At+ma ko\u0f85haM /
oM sarba ta thA ga ta kA ya badzra swa b+hA wa At+ma ko\u0f85haM /
rang snying sa bon 'od zer gyis / /
phyogs bcu'i sangs rgyas kun bkug nas / /
mdun du dmigs la mchod pas mchod / /
oM sarba ta thA ga ta a b+hi Shiny+tsa mI brjod pas /
tsArtsi sogs kyis bkra shis glu / /
bdud rtsi bum pas bkrus pa dang / /
gtso bos dbang bskur gtso bo la / /
rdo rje 'chang nyid cod pan te / /
'khor lo pa la gshin rje gshed / /
cod pan dag dang ldan par bsgom / /
rang snying sa bon 'od zer gyis / /
ye shes 'khor lo spyan drangs la / /
khro bos bgegs bskrad mchod byas la / /
sgo ba bzhi yis gnyis med bsre / /
sangs rgyas thams cad sa bon gyis / /
zhal zhugs zhu bas rdo rje'i lam / /
pad+mar dbyung dang phyung ba las / /
lha mo sna tshogs me tog sogs / /
phyi yi mchod pas mdzes par mchod / /
tsArtsi sogs kyis bdud rtsi dang / /
sha lngas tshim par bya ba dang / /
rang rig gnyis pas gnyis med mchod / /
oM sarba ta thA ga ta pU dza badzra swa b+hA wa At+ma ko\u0f85haM /
brag ca lta bu phul ba de / /
sgra brnyan nyid du rang la thim / /
de bzhin bstod pas legs par bstod / /
gshin rje gshed po rab 'jigs pa / /
gti mug rdo rje'i ngo bo khyod / /
ston pa sangs rgyas kun rang bzhin / /
rdo rje'i sku la phyag 'tshal bstod / /
gshin rje gshed po rab 'jigs pa / /
phra ma rdo rje'i ngo bo khyod / /
rdo rje thugs dang rab mtshungs pa / /
rin chen rdo rje phyag 'tshal bstod / /
'dod chags rdo rje'i ngo bo khyod / /
'dod chags pad+ma'i 'byung gnas mnyam / /
dbyangs mchog kun gyi gtso bo'i gtso / /
rdo rje gsung la phyag 'tshal bstod / /
phrag dog rdo rje'i ngo bo khyod / /
gshin rje gshed po las kun byed / /
rdo rje sku dang rab tu mtshungs / /
phyag na rdo rje phyag 'tshal bstod / /
sangs rgyas kun gyi ngo bo khyod / /
sangs rgyas thams cad gcig bsdus pa / /
sangs rgyas kun mchog gtso bo'i gtso / /
dkyil 'khor gtso la phyag 'tshal bstod / /
de ltar bstod nas lha rnams spro / /
'gro ba sbyangs nas 'khor lor gzhug /
'khor lo legs bsdus phung po khams / /
skye mched yan lag rang bzhin shes / /
rnal 'byor chen po zhes bya ba / /
rnal 'byor ye shes brtan par bsgom / /
der bsdu ba'am shar sgo lho / /
nub byang lha mo rim pas bsdu / /
zhal dgu rdo rje rtse mo ru / /
'khor lo bsgom dang rtsa ba dag /
lte ba snying ga de bzhin bsgom / /
de nas gnas kyi 'khor lo ni / /
bskyed pa rnal 'byor chen po bya / /
de brtan ya mAn+ta ka nyid / /
zhal gsum rjes kyi rnal 'byor skur / /
sgom pa rdo rje rtse dang rtsa / /
lte ba snying ga rnal 'byor che / /
de rjes 'jam dpal ye shes nyid / /
dang po sangs rgyas gyur pa ni / /
rdo rje rtse mo rtsa bar bsgom / /
lte ba snying ga de bzhin bsgom / /
de nas gnas kyi rim pa las / /
raM baM laM yaM rim par dgod / /
lus glod ngag bsdams yid bcings la /
bar la bsros pas dbab par bya / /
babs pas zhi dang snying gar gnas / /
dbang bzhi'i rim pas thig le drangs / /
bde ba mi rtog stong nyid la / /
rnal 'byor mchog 'dod pa yis bsgom / /
de yang dmigs nas spro dang bsdu / /
gsal dang brtan pa spro bya zhing / /
'dus pa de la rgyun du gzhag /
sems med sems kyi 'od gsal mthong / /
mthong ba'i rtog pa yongs min te / /
kun rdzob nyams la rigs pas smras / /
rjes la phyi dang nang gi chos / /
yang dag dpyad pas grub pa med / /
phyi rol rdul las grub pa ste / /
drug cu drug tu go gcig phyir / /
dpyad pas phra rab grub pa med / /
phyi rol sgyu ma dgag mi bya / /
nang la bdag dang gzhan gnyis kyang / /
grub dang ma grub dpyad pa yis / /
bdag med gzhan yang rtags pa dang / /
mi rtag pa yis bden pa dang / /
gnyis dang gnyis med de las gzhan / /
rigs pas rab tu mi gnas so / /
de bas chos rnams rnam par dag /
chos sku gzugs sku tha dad med / /
bskyed dang rdzogs pa'i rim pa gnyis / /
'jug dang ldang ba'i rigs shes bya / /
de ltar rtog pas rnal 'byor pas / /
du ba mar me zla nyi yi / /
rtags rnams rim pas nges par 'byung / /
de yis rdo rje'i sku 'grub bo / /
skyon pad zla ba nyi ma la / /
d+hIHdang hUM dang nyi ma dang / /
'khor lo brgyad kyi rtsibs dang steng / /
nyi steng snying po las sngags dang / /
rtsa ba'i snying pos bskor ba la / /
rang gi rgyu ba shes pa yis / /
zhi rgyas dbang drag gang 'dod pa / /
bsam gtan sogs kyis rim pas bzla / /
de nas sngags kyi bsnyen pa ni / /
zhe sdang can dag 'dul ba la / /
ya mAn+ta ka'i ting 'dzin gyis / /
snying gar nyi ma hUM bkod de / /
spro bsdu sngags kyi yi ges bskor / /
bdun 'bum snying po oM dang po / /
yA mAn+ta ka hUM phaT bzlas / /
ting 'dzin mchod gtor bcas pa'o / /
des kyang 'dul bar ma gyur nas / /
de nas zhal dgu 'jigs byed de / /
hrIHSh+T+r-iHspro bsdu shes byas la / /
las sngags rgyal po sum 'bum bzlas / /
des kyang khyab par ma gyur pas / /
lha ni bcu bdun gsal ba yis / /
rtsa sngags bcu bdun spro dang bsdu / /
'bum phrag gcig ni bzlas par bya / /
de nas bsgrub pa bya ba ni / /
dkyil 'khor gsum gyi dang po ni / /
mar tshes gnyis la dur khrod ras / /
khru do kha sbyor ldan pa blang / /
thal chen sa dkar bdud rtsi lnga / /
khrag lnga dug lnga bdud rtsi lnga / /
kha ba lnga dang tsha ba lnga / /
ras brgyad legs par sbyar byas nas / /
bya rog sgro dang mi rus la / /
snyu gu byas la bri ba ni / /
gshin rje pho mo 'jigs ldan pa'i / /
rten 'brel 'khor ba'i 'khor lo bri / /
gsum du bskor la phyi rim la / /
re mig 'khor lo bcu drug bya / /
phyogs mtshams brgyad la lus kyi sngags / /
hrIHSh+T+r-iHming dang spel ba dgod / /
bar ma me ri mig bcu gnyis / /
hUM phaT bsgrub byar bcas pa bri / /
bar ma re mig bcu gnyis la / /
rA dzA sa do ru Na yo / /
ni ra yats+tsha ni rnams bri / /
nang ma brgyad la phyogs bzhi ru / /
ma me dak+She dbus su ya / /
mtshams kyi kha stong bzhi la yang / /
bsgrub bya dag la sngags rnams dgod / /
mgo bo phyi ru phyogs par bya / /
spyi bo dpung mgo g.yas g.yon dang / /
brla g.yas dag dang g.yon pa lnga / /
mdoms dang rkang mthil snying po dgod / /
mtshog mar oM hrIHlag g.yas la / /
Sh+T+r-iHwi rkang mthil g.yas pa la / /
kr-i tA na na rkang mthil g.yon / /
hUM phaT lag mthil g.yon du'o / /
me dang hUM phaT ming dang spel / /
bsgrub bya mtshams bzhir bri ba ni / /
phyogs kyi hUM dang phaT brgyad dgod / /
dza dang yas kyang bskor bar bya / /
rtsa ba'i snying po so gnyis kyang / /
bcu bdun lus la bskor bas 'grub / /
ya ni snying gar spyi bor k+She / /
lte bar ma dang kha la me / /
da ni lce dang kha la dgod / /
dpung pa g.yas dang g.yon gnyis la / /
yats+tsha de bzhin rkang gnyis la / /
ni ra rim pas dgod par bya / /
dzA ni sa steng dpral bar dgod / /
sa ni chu ste lte bar bri / /
ngo ni me ste mgrin pa nyid / /
ru ni rlung ste brla mdoms su / /
lha mo yum ni g.yon par dgod / /
na yo ni ra mig rna sna / /
lce dang bzhi la mkhas pas dgod / /
rgyu dang 'bras bu'i bye brag yin / /
de ltar re mig dgu pa yi / /
dkyil 'khor rgyud las lhag med bri / /
chag chag khrag chen dur khrod tshon / /
lha ni bcu gsum dkyil 'khor yang / /
de 'dra gzhug cing bka' bsgo'o / /
mchod gtor bzang ba sgron ma lnga / /
sa bdun rgyu las gshin rje'i gzugs / /
khru gang shin tu 'jigs par bya / /
'khor lo dang bcas lho sgor gzhag /
rgyud ltar byas la rab gnas ni / /
rlung che'i nang du rlung me dang / /
ya dang ral gri las skyes pa / /
de 'dra gzhug cing bka' bsgo'o / /
sna tshogs mtshon cha 'khor na gnas /
lto ba srid gsum phyogs skyong dang / /
gshin rje pho mo las byed rnams / /
rgyu rkyen 'bras bu shes par bsgom / /
sa bdun 'khor lo'i rdzas rnams la / /
de yi bdud rtsi rjes dang bsre / /
gzugs brnyan sor brgyad bya ba dang / /
'khor lo yi ge sngar ltar dgod / /
lho sgor gshin rje'i mdun du yang / /
thod pa gsum la kha sbyor gzhag /
de ltar bri ba'i rnal 'byor pa / /
skra grol gcer bu bdud rtsis byugs / /
lho phyogs ma he zhal ltar sbyor / /
mchod gtor gsol ba gdab pa shis / /
de nas rnal 'byor bzhi rdzogs nas / /
ya mAn+ta kar bsgyur byas la / /
snying ga'i nyi ma hUM 'od kyis / /
rgyal ba sras bcas khro bo rnams / /
bskul te bsgrub bya'i ye shes dang / /
bsrung ba rang gi snying gar gzhug /
rang bzhin dbang dang gzi byin bskyed / /
de yi 'jig rten lha dag kun / /
chos skyong rnams dang bral bar bya / /
zla ba phyed du bdun 'bum bya / /
'khor lo'i gzugs la gzhug pa ste / /
khugs nas 'khor lo'i las shis so / /
zla ba phyed du rnal 'byor pa / /
re mig dgu pa'i dkyil 'khor du / /
lho nas zhugs shing lho ru blta / /
snying ga'i snying po spros pa yis / /
las kyi gshin rje'i lto bar dkrugs / /
gshin rje bka' bsgo phyogs skyong dang / /
gshin rje'i tshogs rnams mngag pa yis / /
oM dang hrIHSh+T+r-iHwi kr-i sogs / /
steng dang shar lho nub byang gi /
phyogs skyong bskul bas khyab 'jug sogs / /
bsgrub bya'i rnam shes reg bya 'dren / /
bsgrub bya'i sems dang reg bya skyong / /
de nas 'pho la rings pa yis / /
gshin rje'i lto bar de nas 'ong / /
brgya byin sprul pa 'khor tshogs kyis / /
gzugs phung mig gi khams bcas dkrugs / /
gshin rjes tshor ba sna tshogs dkrugs / /
klu yis 'du shes sna khams dkrugs / /
gnod sbyin 'du byed lce tshogs rnams / /
dkrugs pas skyo nas lto bar yod / /
steng 'og mtshams bzhi de bzhin du / /
srog gcod sha za khrag 'thung zhing / /
mdangs 'phrog dbugs len par yang byed / /
lus lci la sogs 'byung ba rgud / /
rnam shes 'pho ba'i las byed cing / /
gshin rje'i lto bar 'gugs par byed / /
'bum phrag gsum gyis dbugs gzhug pa / /
hrIHSh+T+r-iHbcu pa'i las yin no / /
de nas 'khor lo kha sbyar du / /
bsgrub bya 'khor lo'i khang stong gzhag /
thod pa kha sbyar nang bcug la / /
bcu gsum dkyil 'khor dbus su gzhag /
rnal 'byor bzhi rdzogs rtsa ba'i sngags / /
gtso bo thugs ka 'khor de bzhin / /
bkod pa bltas pas sngags dang lhas / /
dkyil 'khor 'di dang gzhan bskul lo / /
sprul pas gzhan bskul rigs rigs kyi / /
bsgrub bya'i yi ge rtsa dang ni / /
bdud rtsi bcu dang sems blangs la / /
dkyil 'khor lha la dbang bskur zhing / /
lhar bsgrub dkyil 'khor rdzogs par bya / /
zla gcig nyi ma bzhi ru bcad / /
bzhi tshan bdun dang zhag gnyis te / /
dang por gsol gdab tha mar bshags / /
pra ma ya hUM phaT dang ni / /
rak+ta tsa ra pa ya dang / /
mur tsa pa tsa pa ya dang / /
du ma sba sarba mA ra ya / /
rim pas sngags dang ming spel bzlas / /
'bum gyis nges par 'grub par 'gyur / /
mtshan mo hr-IHSh+T-iH'i sbyor ba ni / /
gong du bstan pa de nyid do / /
las la chos skyong gshin rje dang / /
khro bo rnams ni de bzhin bskul / /
sgrub pa po yang skra grol zhing / /
gcer bu bdud rtsi lngas byugs la / /
lho sgor lho ru phyogs pa yis / /
g.yon brkyang Da ma ru dkrol lo / /
ha ha zhes pa'i sgrub pa po / /
gsum mam dpa' brtson rang nyid bsgrub / /
ya ma me dak+She lnga yis / /
zhe sdang la sogs las skyes pa'i / /
sbrul mgo glang mgo bya yi mgo / /
'brug mgo phag gi mgo bo can / /
gshin rje'i rgyal po lnga bskul ba / /
skye rga na 'chi'i 'khor lo bskor / /
yats+tsha ni ra shan pa bzhi / /
gsod bshu gcod dang za bar byed / /
dzA sa do ru drag mo bzhi / /
gshin rje'i rgyal po'i chung ma rnams / /
'ju skems bsreg cing gtor ba yi / /
shan pa bzhi yi chung ma ste / /
legs nyes blta zhing dur khrod nyul / /
de yi 'khor na zhe sdang can / /
gsod dang sha la shin tu dga' / /
mi sdug gzugs can mtshon cha thogs / /
bka' bskul rim pas bsgrub bya la / /
brtse ba'i tshul gyis rlung shugs kyis / /
gshin rje'i lto bar bcug par bsam / /
so sor dril bar bstod par bya / /
snying rjes khro la bsgral bsam zhing / /
rang nyid 'jigs byed nyid yin zhing / /
sems stobs bskyed la bstod par bya / /
dus gsum rgyal ba thams cad kyis / /
bka' yi 'khor lo rab tu bskor / /
bdud dang mu stegs lha min bcom / /
gshin rje 'joms la phyag 'tshal bstod / /
chos nyid la bzhengs ye shes sku / /
dang po'i sangs rgyas 'jam pa'i dpal / /
mngon byang ye shes longs spyod rdzogs / /
ya mAn+ta ka phyag 'tshal bstod / /
sangs rgyas thams cad rigs bsdus pa / /
rdo rje sems dpa' rigs kyi gtso / /
zhe sdang 'joms mdzad gshin rje gshed / /
khro rgyal khyod la phyag 'tshal bstod / /
dus gsum sangs rgyas sku gsung thugs / /
g.yas dkar g.yon dmar dbus mthing khros / /
phyag drug mtshon chas bdud rnams 'joms / /
lha mchog khyod la phyag 'tshal bstod / /
gdug pa 'dul phyir khro bor bzhengs / /
byams pa'i stobs kyis sku mdog nag /
khros pas dbu skra kham ser 'bar / /
rdo rje 'jigs byed phyag 'tshal bstod / /
zhal dgu khams gsum sa dgu mnan / /
mthar gyis snyoms par 'jug pa dgu / /
bstan phyir zhal mdog so sor bstan / /
mgon po khyod la phyag 'tshal bstod / /
thugs rje spyan dmar rtsa bdun 'bar / /
bzhad dang khro dang phaT kyi sgra / /
ha ha hUM hUM zhal rnams 'gyur / /
'jigs byed khyod la phyag 'tshal bstod / /
thabs dang shes rab phyag gnyis ni / /
'gro ba skyod phyir glang pags 'dzin / /
phyag gzhan sum cu rtsa gnyis ni / /
byang chub phyogs las rnam par sprul / /
g.yas kyi rdo rje la sogs pas / /
thams cad gsod par mdzad pa po / /
g.yon pa'i thod pa la sogs pas / /
thams cad zil gyis gnon par mdzad / /
phyag dang phyag mtshan nam mkha' gang / /
gar mdzad khyod la phyag 'tshal bstod / /
sbrul nag tshangs skud dur khrod rgyan / /
sha khrag tshil zhag rkang la dgyes / /
dur khrod bdag po phyag 'tshal bstod / /
ye shes me chen 'bar zhing 'phro / /
bde chen mtshan ma gyen du 'greng / /
ma he'i gdong can yum dang bcas / /
bde chen sku la phyag 'tshal bstod / /
stong pa bcu drug zhabs rnams kyi / /
lha rnams mi dang byol song gi /
gtso bo kun mnan g.yon brkyang zhabs / /
rtag chad sel la phyag 'tshal bstod / /
'khor ba'i sems can bsgral ba'i phyir / /
thugs rje'i thugs ni rab tu khros / /
gshin rje gshed kyi 'khor lo sprul / /
'jigs byed tshogs la phyag 'tshal bstod / /
'gro ba zhe sdang gzir gzigs nas / /
'gro ba'i zhe sdang zhi bya'i phyir / /
bcom ldan zhe sdang gshed du byon / /
zhe sdang gshed la phyag 'tshal bstod / /
'gro ba gti mug bsgribs gzigs nas / /
'gro ba'i gti mug bsal bya'i phyir / /
gti mug gshin rje gshed du bzhengs / /
gti mug rdo rje 'joms la phyag 'tshal bstod / /
'gro ba nga rgyal mnan la gzigs / /
'gro ba'i nga rgyal zhi bya'i phyir / /
phra ma gshin rje gshed du sbrul / /
phra ma 'jigs byed phyag 'tshal bstod / /
'gro kun 'dod chags gsungs gzigs nas / /
'gro ba'i 'dod chags sbyang ba'i phyir / /
'dod chags gshin rje gshed du byon / /
'dod chags 'joms la phyag 'tshal bstod / /
'gro ba phrag dog bcings mthong nas / /
'gro ba'i phrag dog sgrol bya'i phyir / /
phrag dog gshin rje gshed du byon / /
phrag dog 'joms la phyag 'tshal bstod / /
khyed kyi thugs rje dus da yin / /
bstan pa nyams byed sdig can rnams / /
tshe srog las ngan dus de sgrol / /
rnam shes mi bskyod gnas su 'phongs / /
zhe sdang chen po'i dus la bab / /
sdig can zhe sdang rnam shes sgrol / /
gti mug chen po'i dus la bab / /
sdig can gti mug gzugs phung sgrol / /
nga rgyal chen po'i dus la bab / /
sdig can nga rgyal tshor ba chom / /
'dod chags chen po'i dus da yin / /
sdig can 'dod chags 'du shes shig /
phrag dog chen po'i dus da yin / /
sdig can phrag dog 'du byed phrol / /
bka' las 'das so dam las 'gal / /
bstan pa 'jig go sdig las byed / /
kun la gnod do sems can 'tshe / /
slon dpon smad do slob dpon 'khu / /
sdig can 'di la thugs rjes gzigs / /
'di la thugs rjes ma bsgral na / /
sangs rgyas rnams kyis sems can bslus / /
khro bo rnams kyang rang la khro / /
de bas sdig can thugs rjes sgrol / /
lus dang rnam shes so sor phye / /
lus dang sdig las 'di sgrol lo / /
rnam shes dge ba mi bskyod mdzod / /
bdag nyid rdo rje 'jigs byed bka' / /
bstan pa bsrung phyir dkyil 'khor lha / /
'khor gyi chos skyong gshin rje rnams / /
khyed la drag po'i las bcol lo / /
oM rdo rje 'jigs byed chen po yi / /
dkyil 'khor steng du bdag 'bod pas / /
steng du phyogs skyong lha rnams ni / /
gza' dang rgyu skar rgyal chen bzhi / /
gtso 'khor chung ma bu dang g.yog /
bcas pa rnams la bdag 'bod pas / /
bdag la don chen gzhan med na / /
bdag ni sangs rgyas bstan la dga' / /
khyed ni sangs rgyas bstan pa bsrung / /
sangs rgyas bstan pa zhig la khad / /
khyed kyis rgyal ba mi brjed dam / /
dam bcas bka' 'di ma slu bar / /
bdag gis phyogs skyong khyed bskul gyis / /
sdig can nyams pa myur du sod / /
oM gyis bod kyis lha chen brgyad / /
tshogs dang bcas pa myur du sod / /
oM hrIHSh+T+r-iHwi kr-i tA na na hUM phaT /
oM ma he shwa ra de ba in+d+ra brah+ma ru dri hUM /
ga na b+hi ri ti karti ma hA kA la che ge mo mA ra ya hUM phaT /
rdo rje 'jigs byed dkyil 'khor gyi / /
shar gyi dur khrod gtum drag na / /
shar phyogs skyong bar dam bcas pa'i / /
dri za bskor ba'i brgya byin ni / /
lus mdog dkar po glang po zhon / /
g.yas na rdo rje dril bu g.yon / /
dur khrod rin chen rgyan dang ldan / /
chung ma bu dang bran g.yog 'khor / /
rnal 'byor bdag ni khyed 'bod pas / /
khyed la don chen gzhan don min / /
bdag ni sangs rgyas bstan la dad / /
khyed ni sangs rgyas bstan pa srung / /
sangs rgyas bstan pa zhig la khad / /
bstan pa 'jig pa che ge mo / /
hrIHyis 'bod kyis brgya byin lha / /
sangs rgyas bka' las khyed ma 'da' / /
mchod gtor sbyin pa chud ma gsan / /
'khor gyi pho nya las la bskul / /
bstan pa 'jig pa'i las la 'di / /
zhags pa can gyis mgul nas chings / /
lcags kyu can gyis snying nas drongs / /
lcags sgrog can gyis 'di bsdoms la / /
las kyi rlung gis rgyab nas phul / /
las kyi gshin rjes mdun nas bsu / /
stobs chen rnams kyis 'di khug cig /
dmigs pa'i rten la thim par gyis / /
gshin rje lto ba'i 'khor lor chug /
mtshon cha du ma'i char phob la / /
sdig can 'di yi tshe srog chod / /
srog la dbang bas 'di srog chod / /
dbugs la dbang bas 'di dbugs phrogs / /
sha za rnams kyis 'di sha zo / /
sdig can 'di yi pags pa dang / /
khrag dang zhag dang tshil dang rkang / /
rang rang dbang pos so sor khyer / /
gtad dang khas blangs bstan pa srung /
oM hrIHSh+T+r-iHwi kr-i tA nA na na in+d+ra ye hrIHche ge mo mA ra ya hUM phaT /
rdo rje 'jigs byed dkyil 'khor gyi / /
lho yi dur khrod ha ha dgod / /
lho phyogs skyong bar dam bcas pa / /
gshin rjes bskor ba'i gshin rje ni / /
lus mdog nag po ma he zhon / /
g.yas na dbyug pa zhags pa g.yon / /
dur khrod rin chen rgyan gyis brgyan / /
chung ma bu dang bran g.yog 'khor / /
rnal 'byor bdag ni khyed 'bod pas / /
khyed la don chen gzhan yod min / /
bdag ni sangs rgyas bstan la dad / /
khyed ni sangs rgyas bstan pa srung / /
sangs rgyas bstan pa zhig la khad / /
bstan pa 'jigs pa'i che ge mo / /
oM hrIHSh+T+r-iHwi kr-i tA na na hUM phaT /
Sh+T-I yis 'bod pa gshin rje sogs / /
rim par bskul bar shes par bya / /
oM hrIHSh+T+r-iHwi kr-i tA na na ya ma ye Sh+T+ri che ge mo mA ra ya hUM phaT /
de nas sngags kyis gnad la dbab / /
bcu pa phyogs skyong spel bas bzla / /
gzugs la dug tshon phur pa lngas / /
gnas par gdab pa man ngag yin / /
rdo rje 'jigs byed dkyil 'khor gyi / /
'og phyogs skyong bar dam bcas pa'i / /
sa yi lha mo klu chen brgyad / /
rdo rje mig can dkar po'i phyogs / /
gtso bo'i chung ma bu dang 'khor / /
lus mdog phyag mtshan rang rang rtags / /
a dang phuHyis 'bod pa dang / /
las kun 'khor la bcol bar bya / /
oM hrIHSh+T+r-iHwi kr-i tA na na hUM nA ga phu pha phuM pheM phi phi pho che ge mo mA ra ya hUM phaT /
khro bo mtshon cha dpag med kyis / /
sdig can 'di la rnam par gzir / /
rdo rje zhags pas mgul nas bzung / /
rdo rje lcags kyus snying nas drongs / /
rdo rje lcags sgrog dam du chings / /
rdo rje mtshon gyis rnam par chom / /
'khor lo 'bar bas rab tu khros / /
tho ba dbyug pas rdul du brdungs / /
mda' dang mdung gis thal phyung phug /
gri gug dgra stas lhu zug phrol / /
ral gri chu gris dum bur gtub / /
me rlung las kyis rnam par gtor / /
rgyal ba'i bka' yin khro bo las / /
'khor gyi pho nya'i dus la bab / /
sdig can 'di la snying rje med / /
khro bo rnams kyi thugs rje yis / /
'khor gyis bsad pa'i sdig can 'di / /
mi bskyod bzhin du 'di bskyol la / /
rgyal ba'i sras su 'di sgrubs shig /
rgyal ba'i thugs dam des mthar phyin / /
rdo rje 'jigs byed las byed pa / /
ya yi las byed ya ma ya / /
ya yis 'bod do khyod bskul lo / /
las kyi gshin rje khyod bskul lo / /
khro bo sbrul gyi gdengs ka can / /
khams gsum khyod kyi lha ma lto na 'khor / /
skye rga na 'chi'i 'khor lo bskor / /
bstan pa 'jig pa'i sdig can 'di / /
g.yas kyi gri yis srog snying chod / /
myur du 'chi ba'i las la sbyor / /
g.yon gyi thod pa snying gar sbyor / /
kha ru brdungs shig khA hi pi / /
tsit+ta rak+ta ma ra khA hi / /
sdig can tsit+ta rak+ta khA hi / /
las kyi gshin rje des sprul pa'i / /
dur khrod bdag po gshin rje gshed / /
nag po gel bag ral gri zhags / /
khyod kyi lto bar skye 'gro 'gro / /
sdig can 'di yi tshe srog chug /
zhags pas zung la ral gris gtubs / /
sdig can srog rtsa ma ra rbad / /
phra ma rdo rje'i las byed pa / /
ma yi las byed ma ru rtse / /
ma yis 'bod do khyod bskul lo / /
srog gi bdag po ma ru rtse / /
glang mgo gshin rje ya ba ti / /
skye 'gro khyod kyis lte rtsa gcod / /
g.yas kyi gri yis lte rtsa chod / /
myur du 'chi ba'i las la sbyor / /
g.yon gyi thod par lte khrag spyos / /
kha ru brdungs shig khA hi pi / /
pI ta rak+ta ma ra khA hi / /
sdig can na ga rak+ta khA hi / /
'dod chags rdo rje'i las byed pa / /
me yis las byed smon byed de / /
me yis 'bod do khyod bskul lo / /
mdangs kyi bdag po bya mgo can / /
myos byed gshin rje pi pa tra / /
skye 'gro khyod kyis mgrin rtsa chod / /
g.yas kyi mda' yis mgrin rtsa chod / /
myur du 'chi ba'i las la sbyor / /
g.yon pa thod par mgrin khrag spyos / /
kha ru brngubs shig khA hi pi / /
mgrin pa rak+ta ma ra khA hi / /
sdig can mgrin par rak+ta khA hi / /
khrag dog rdo rje'i las byed pa / /
nga yis las byed bum bu rdzi / /
nga yis 'bod do khyod bskul lo / /
dbugs kyi bdag po bum bu rdzi / /
'brug mgo gshin rje ku be ra / /
skye 'gro yongs kyi bla dbugs gcod / /
g.yas kyi dgra stas bla dbugs chod / /
'chi ba'i las la myur du sbyor / /
g.yon gyi thod pas bla khrag spyos / /
kha ru brngubs shig khA hi pi / /
pI ta rak+ta mA ra khA hi / /
sdig can pI ta rak+ta khA hi / /
gti mug rdo rje las byed pa / /
k+She yi las byed bai swa tA / /
k+She yis 'bod do khyod bskul lo / /
tshe yi bdag po bai swa tA / /
phag mgo gshin rje k+She pa la / /
skye 'gro'i tshe rnams khyod kyis phyung / /
g.yas pa'i dbyug pas tshe brdungs shig /
'chi ba'i las la myur du sbyor / /
g.yon gyi thod pas bla khrag spyos / /
kha ru brdungs shig kha ru pi / /
mun d+ha rak+ta ma ra khA hi / /
sdig can mun d+ha rak+ta khA hi / /
rdo rje tho ba'i las byed pa / /
ya yi las byed ya ma ra / /
ya yis 'bod do khyod bskul lo / /
gsod byed bdag po phywa sangs ni / /
sha ba'i mgo can gshin rje drag /
skye 'gro khyod kyis gsod par byed / /
g.yas kyi gri yis tshe srog gcod / /
g.yon gyi zhags pas dam du bsdoms / /
rdo rje dbyug pa'i las byed pa / /
tsa'i las byed tsa ra na / /
r+ts+tsayis 'bod do khyod bskul lo / /
bshu byed bdag po tel pa ste / /
ce spyang mgo can gshin rje rno / /
skye 'gro khyod kyis bsha' bar byed / /
g.yas kyi gri yis lpags bshus la / /
g.yon gyi zhags pas dam du bsdoms / /
rdo rje pad+ma'i las byed pa / /
ni yi las byed ya ma ni / /
ni yis 'bod do khyod bskul lo / /
gcod byed bdag po rmig pa ni / /
rmig pa'i mgo can gtum po mgyogs / /
skye 'gro khyod kyis gtubs par byed / /
g.yas kyi dgra stas rab tu chod / /
g.yon gyi 'khor los rab tu phye / /
rdo rje ral gri'i las byed pa / /
rA yi las byed ral tshar dgu / /
rA yis 'bod do khyed bskul lo / /
za byed bdag po rA hu la / /
chu srin mgo can gshin rje 'jigs / /
skye 'gro khyod kyis za bar byed / /
g.yas kyi 'khor los dum bur gtubs / /
g.yon gyi lcags kyus rab tu gzung / /
rdo rje 'jigs byed dkyil 'khor gyi / /
las byed rnams kyi chung ma brgyad / /
dmar mo khrag gi ral pa can / /
gri gug thod pas lag gnyis 'brel / /
las kyi gshin rje'i chung ma yin / /
khams gsum skye 'gro lto bar chug /
gcod cing sha khrag za la dga' / /
'khor lo bskor cig gshin rje'i yum / /
dzA sa do ru yi las byed ma / /
tsArtsi phag mo dbyangs can ma / /
gau rI bzhi yi bka' nyan ma / /
dus bzhi 'byung ba'i lha mo bzhi / /
sha khrag drod dang dbugs la gtod / /
dzA sa do rus khyed 'bod kyis / /
sdig can 'di yi sha khrag drongs / /
dbugs 'di khyod kyis myur du phrol / /
sgo ba'i pho nya bka' nyan cing / /
na yo na ra'i las byed ma / /
zung shig chings shig rab tu bsdoms / /
'khor lor gnon pa'i las kyis shig /
dus la bab po tsan tra dza / /
bka' las ma 'da' sa ma ya / /
rnal 'byor ma bslu dkar ma dkar / /
bstan pa srungs shig dar ma dpal / /
ya ma me da k+She che ge mo mA ra ya rbad rbad /
ya dzA ni ra che ge mo mA ra ya khA hi khA hi /
dzA sa do ru che ge mo mA ra ya dz+wa la dz+wa la /
Na yo ni rA che ge mo mA ra ya dz+dza /
gshin rje'i lto bar 'khor lo bskor / /
gshin rje 'khor gyi pho nya'i tshogs / /
bya dang sbrul dang gcan gzan khyi / /
sha zan thams cad myur du rgyug /
sdig can 'di la rnam par rol / /
rang rang pags pa sha dang khrag /
zhag dang tshil dang rkang mar rus / /
dbang po don snying skal khA hi / /
de nas las la sbyar ba ni / /
rgyal po gtum po tsaN+Da lI / /
'khor lo thod pa kha sbyar gzhug /
lho sgor thod pa sgyed steng gzhag /
srid pa gsum gyi sems can rnams / /
dbang med skye 'chi'i las la bskul / /
mtshon cha sna tshogs 'dzin pa yi / /
las kyi gshin rje pho mo bskyed / /
ya yis dgug gzhug bcing ba dang / /
gnyis med gshin rje'i lto ba dkrug /
khru gang gshin rje'i bskyed sogs yang / /
de ltar las mkhan dgu sogs bya / /
bsgrub bya nr-i las 'khor lo dang / /
gzugs la bskyed dang dgug sogs bstim / /
khro bo chos skyong bka' bsgo zhing / /
snying po bdun 'bum bzla ba dang / /
sha chen khrag chen gtor ma bzang / /
bsgrub bya skyabs med khro bos bsgral / /
de nas nyi ma lngar phye la / /
nyin mo so so mtshan mo dril / /
las sngags rtsa sngags so so la / /
sum 'bum 'bum phrag dag tu bzlas / /
sngags kyi lha rnams so sor bskul / /
rdo rje 'jigs byed sngags brjod pas / /
gti mug gshin rje gshed sogs rnams / /
dzi na dzika sgrogs phyogs skyong bskul / /
khro bos gshin rje ded cing bskul / /
bsgrub bya'i ske nas 'khor los lus / /
so sor blang dang so sor khyer / /
sha dang khrag sogs sbyin pa'i rgyu / /
phung po khams sogs lhar bya zhing / /
sems ni mi bskyod zhing du 'phang / /
khro bo phyogs skyong gshin rje yi / /
g.yon gyi mtshon chas 'gugs byed cing / /
g.yas kyi mtshon chas gsod par bsam / /
snying rjes khros pa'i las la bskul / /
de nas sbyin sreg mnan pa ste / /
pha mes bskyal ba'i dur khrod du / /
'khor lo gshin rjes mnan pa sba / /
thab khung nang du gru gsum bya / /
khru phyed brko zhing rdzas ngan byug /
dur gyi shing la dur khrod mes / /
spar la me lha gshin rje dang / /
rdo rje 'jigs byed bskyed sogs bya / /
rdo rje 'jigs byed sbyor ba yis / /
gzugs brnyan mi rus phye ma dang / /
de yi rjes dang skra sen dang / /
rnam snang chu dang bcas pa rnams / /
nam phyed dag nas nam phyed bsreg /
tshu tshun d+ha ra'i pags pa ru / /
rnam snang chu yi sbyor ba ni / /
bla ma'i ngag la legs blangs la / /
gnas su sbas na nges par 'grub / /
de nas rtags sam nges 'phos nas / /
bsgrub bya de la dbang bskur zhing / /
bskyed dang rdzogs pa'i cho ga yis / /
mi bskyod zhing du nges par skye / /
rgyal ba'i thugs rjes gnang ba la / /
rnal 'byor pa de 'gro don 'grub / /
rgyal bas bden par gsungs pa dang / /
bdag gis brgyud pa'i man ngag mthong / /
ting nge 'dzin ma gsang sngags mchod / /
yang na rdzas ma tshogs pa yin / /
'on kyang zhe sdang kho na dang / /
dam tshig nyams pa dag kyang srid / /
tsaN+Da lI yis mtshon bsnun la / /
las kyi gshin rje'i 'khor lo bskyed / /
gnas su yi ge dgod pa dang / /
lto bar 'khor lo bri bar bya / /
mtshan mo sngags kun gcig tu bzla / /
nyin mo so sor phye la bzlas / /
rdo rje 'jigs byed bris sku la / /
sgron ma chen po'i mchod pa 'bul / /
spro bsdus bskul don snga ma bzhin / /
zla ba phyed kyis de nges 'grub / /
de nas de yi pags pa bshu / /
lha yi gnas kyi sha rnams kun / /
bzung nas rjes la las kun la / /
'khor lo lha yi sbyor ba yis / /
zhi dang rgyas pa dbang la sogs / /
rdo rje 'jigs byed 'khor los bsgrub / /
mchod dang gtor ma rgya chen dang / /
snying rje kho nas bsgrub par bya / /
rjes thob mnyam par bzhag pas 'grub / /
bskyed dang rdzogs dang gnyis med pa'i / /
bsam gtan bzlas pa spro bsdu yis / /
rtag tu bsnyen pa bya ba yin / /
des kyang grub par ma gyur zhing / /
mtshan ma rmi lam rtags rnams med / /
'khrugs dang nor ba byung ba dag / /
dam tshig nyams pa yin pas sbyang / /
dbang bskur tshogs kyi mchod pa dag /
sngon gyi slob dpon de nyid dam / /
grub thob sgrub pa rtag tu byed / /
de mnyes byas la zhu ba bya / /
rdo rje 'jigs byed rgyud nyid kyi / /
cho ga shes pas dbang bskur ro / /
de nas cho ga'i rim pa yis / /
'jam dpal rnal 'byor gsal ba la / /
ye shes sems dpa' gzhug pa dang / /
skye mched byin rlabs dbang bskur la / /
mi bskyod cod pan ldan pa yi / /
snying gar zla dkyil yi ge d+hI / /
swA hA phyogs bzhir bzla / /
sngags dbyings chos la spro bsdu bsam / /
rjes la mchod gtor bzlas pa 'bad / /
gnyid dang le lo'i bar chad spang / /
zhag drug zla drug lo drug tu / /
bsnyen pa'i cho ga dpa' bas bya / /
thun gcig zhag gcig zla ba lo / /
tshe gcig bskal bar dka' min bsgrub / /
lam mchog 'di ni yun ring min / /
dam tshig snying rje thabs dang ldan / /
zla drug nang du rtags mthong bas / /
rgyal ba mnyes byed mngon spyod spyad / /
de rjes rjes thob 'gro ba la / /
phan phyir 'khor lo'i las la 'jug /
phyi rol pa dag bstan la gnod / /
rang rig dam tshig nyams pa dag /
mchod dang gtor ma bzlas la brtson / /
bsrungs pa dag gis 'gyangs pa la / /
ngag mnan bzlog pa'i 'khor lo bya / /
'khor los sngags sbyor rim pa dang / /
rdzas dang ting 'dzin rim pa dang / /
bsnyen sgrub las sbyor zla drug gis / /
rgyud ltar 'khor lo sbas pas 'grub / /
de las khyad par rnal 'byor pas / /
mnan dang bzlog pa'i cho ga ni / /
sngon du bsnyen dang rtag tu bsgom / /
gzhan du rgyal ba'i bka' las 'das / /
mar tshes brgyad la bri ba ni / /
ras dag sngon ltar rdzas kyis brgyad / /
yung ba ba blas kha bsgyur ba'i / /
sngon gyi rdzas kyis 'khor lo bri / /
'khor lo'i yi ge dbri dang bsnan / /
las kyi bye brag shes pa yis / /
ma ra stam+b+ha bcu pa'i mthar / /
pra ma ra ya stam+b+ha ya laM / /
mkhas pas ya ma bzhi yi mthar / /
khang stong bzhi la ling+ga bskor / /
de bzhin spel ma zhag lnga bzla / /
dang po zhag la bsnyen pa dang / /
tha ma lkugs pa'i chu la mnan / /
zhag bdun dag gis nges par gnon / /
yang na mi 'jigs bsrung ba ni / /
rtag par bsgom pa de nyid mchog /
'khor lo 'jam pa'i rdo rjer bskyed / /
de nyid gsum gyi spro bsdus bsrung / /
bya min nyal pa'i sa min spang / /
shar du phyogs shing gsum la skyabs / /
rten 'brel mthu yang thabs yin pas / /
bram ze srid bsrung las byung ras / /
tshes brgyad dag la 'bas chus brgyad / /
tsan+dan dkar po til dkar dang / /
gu gul dkar pos legs byas la / /
gur kum gi wang legs sbyar bas / /
bcu bzhi'i snga dro bri ba ni / /
bcu gnyis sor ni zlum por bskor / /
phyi rol rdo rje ra ba la / /
me ri hUM dang rab tu ldan / /
de nas cha mnyam bzhi ru bskor / /
phyi rol 'khor la sum cu gnyis / /
rtsa sngags 'khor lo'i rtse mor dgod / /
rtsa bar oM ni drug cu bzhi / /
bsrung ba'i ming ni mtha' rten bri / /
rtsibs mtshan hUM phaT mtha' brten pa'i / /
bar chod dag gis ming dag bri / /
re mig kA li dag gis dgang / /
de nas 'khor lo bcu drug la / /
hrIHsogs brgyad ni brgyad por bri / /
brgyad la ming dang bsrung bar bcas / /
sngar bzhin rtsa bar oM gyis brten / /
mtshan la phaT brten gzhan dag bri / /
re mig dag la A li yin / /
de bar brgyad la snying po ni / /
a thung bsnan pas brgyad bri'o / /
rtsa bar a brten bsrung ba gzhag /
mtshan mar hUM phaT gzhan bsnan no / /
de nas d+hIHdbus gzhag pa yi / /
phyogs bzhir o d+hIHswA hA dgod / /
stong pa bzhi la ming bcas bsrung / /
oM gnyis hrIHk+She shar yin la / /
da me ma ni byang nub lho / /
srong la maN+Dal legs byugs la / /
me tog nag po bcu bdun dgod / /
de steng bzhag la rnal 'byor bzhi / /
rdzogs nas gtor ma btang dang bcol / /
bzlas pa spro bsdu yi ge dang / /
bcas pa'i phyag mtshan sna tshogs dang / /
rdo rje sa gzhi ra ba gur / /
rtag tu de nang gnas pa gdags / /
yang na rtag tu mchod par bya / /
mgul lam gtsug dang dpung g.yon gdags / /
khro bo khros kyang 'jigs mi nus / /
phyir bzlog 'khor lo 'dod na yang / /
sngon bzhin rnal 'byor bzhis bskyed dam / /
rgyud las myur dang skad cig las / /
rnal 'byor gsal bas 'grub pa po / /
stong dang snying rje me ri dang / /
dra gur ldan pas bdud bzhi bzlog /
de nas 'khor lo so bzhi ni / /
steng du oM las lha chen dgu / /
rtsa sngags rnams la gshin rje brgyad / /
las mkhan brgyad dang pho nya brgyad / /
shan pa brgyad ni bskyed pa ste / /
dkyil 'khor rang lha'i mngag pas bzlog / /
hUM las rdo rje'i mig can rigs / /
phaT las 'og tu klu chen brgyad / /
rtsa sngags bdun bzlas bzlog par bsam / /
de nas 'khor lo rtsibs bcu la / /
steng 'og phyogs skyong bskyed pa dang / /
de nang drug las snying po las / /
gshin rje drug ni bskyed pa dang / /
de bzhin rang bzhin re re gzhug /
gnyis med gyur pa las bcol ba / /
so so lus bong ljang gu'i mdog /
g.yas kun 'khor lo 'dzin pa dang / /
g.yon kun sdigs mdzub byed pa yis / /
phas kyi 'byung po bzlog bsam la / /
snying gar ye shes sems dpa' ni / /
'jam dpal ting 'dzin spro bsdu bzlas / /
bdun brjod sku yi rigs rnams gzhug /
ye shes gshin rje gshed bsams nas / /
ya mAn+ta ka bdun brjod la / /
gsung rigs thams cad bskul zhing gzhug /
dam tshig 'jigs byed gsal ba yis / /
hrIHSh+T+r-iHbdun brjod thugs rigs gzhug /
bcu gsum yon tan rtsa sngags brjod / /
bdun gyis rgyal ba thams cad gzhug /
de bzhin bdun bdun nang rim du / /
phyi nas brjod pas bzlog pa'o / /
sems ni ting nge 'dzin d+hIHla sba / /
bdag ni ye shes AHla sba / /
lus ni dam tshig oM la sba / /
rdo rje bzlas pa ldan pas zhal / /
yang na pho mo ma nor ba'i / /
thod par 'khor lo bri ba ni / /
rdzas dus sngon bzhin legs bris la / /
mA ra'i gnas su stam+b+ha gzhag /
steng gi thod pa spyi rdol la / /
ling+ga tshon lngas btags pa drang / /
sngags gsum tha mar stam+b+ha btags / /
d+hIHswA hA yis bsrung bar bya / /
zhag gam thun nam zla ba ru / /
thun gcig dus gsum dag tu brab / /
non pa'i rtags dag nges pa dang / /
ba bla yung bas g.yam nag la / /
nang du sna tshogs rdo rje dang / /
phyi ru ri rab bris pa yis / /
mi 'bab mtsho ru mnan pa bya / /
ba bla yung ba ldong ros dang / /
gi wang dag gis thab khung ni / /
khru gang gru bzhi bar byugs la / /
skyer pa dur khrod shing dang ni / /
seng ldeng glang po che yi sbangs / /
rgyal po'i me sbar me lha ser / /
'jigs byed bskyed sogs gsal ba la / /
ba bla yungs kar yung ba dang / /
glang po che yi sha bsregs pa / /
byang du phyogs pa'i ming dang bsreg /
zhag bdun bsregs na rdo rje 'dzin / /
gnod cing rengs pa'i sbyor ba'o / /
yang na pra ba nag dang dmar / /
cho ga sngon mas de bzhin mnan / /
dam tshig bskang ba'i cho ga yis / /
bsrung ba shin tu bsdus te bzang / /
stong dang snying rje kho na yis / /
bsrung ba mchog gis sangs rgyas 'grub / /
sngags rnams rgyun du bzla ba dang / /
dge gzhan gtor ma dag la brtson / /
dam tshig bla mas legs bskyangs na / /
bar chod thams cad bzlog par 'gyur / /
las kun sngon du bsnyen pa ni / /
zla gnyis bsgrub pa zhag bdun dang / /
las sbyor zhag re sbyor dgos pa / /
sgrub pa po yis shes par bya / /
bskrad pa rgyal mtshan ras blangs la / /
sngon gyi rdzas kyis 'khor lo bya / /
sngags spel ling+ga shes pas dgod / /
dgug gzhug rim pa zhag bdun bsgrub / /
sa bdun dag la rta dang ni / /
bsgrub bya zhon pa'i gzugs byas te / /
rlung gi dkyil 'khor steng lho phyogs / /
nyi ma'i nyin mo tsaN+Da lI / /
lus la ske tshe'i mar byugs nas / /
nim pa'i shing la nges 'dzeg pa'i / /
thod par nyi phyed sbum de bzhar / /
bya rog tshang bsreg thal ba dang / /
dur khrod thal ba bsres pa ni / /
de yi mgo la blugs shing byug /
rgyal mtshan ras bsregs thal ba dang / /
bsres pa de yis rkang la bsku / /
dur khrod sol ba bya rog khrag /
bya rog rus pas shing shun la / /
rlung gi dkyil 'khor bris byas la / /
de yi dkyil du bsgrub bya yi / /
ling+ga ming sngags spel ba bri / /
bya rog dag gam sa bdun las / /
byas pa'i mgul du de btags te / /
lho ru phyogs pas de sngon gzhag /
sa bdun sbrus las gshin rje ni / /
dbyug thogs de yi rgyab nas 'ded / /
dgug gzhug gsal bas sgrub pa yi / /
rtags byung zhag bdun lon pa dang / /
'khor lo gshin rje'i lto bar gzhag /
ling+ga bsgrub bya'i snying gar sba / /
nim pa'i shing gcig rtsa ba ru / /
lho ru phyogs pas bskyal bar skrod / /
de nas sbyin sreg bya ba ni / /
rlung gi thab khung dbus su ni / /
nim pa 'bras phub bya rog tshang / /
da du ra shing dur khrod shing / /
dur khrod shing gis me sbar la / /
me lha ljang gu bskyed pa dang / /
'jigs byed bskyed sogs gsal ba na / /
gcer bu skra grol lhor phyogs pas / /
bya rog khyim bya sbal pa khyi / /
sha dang rnga mo'i rtug pa chang / /
byi la'i khrag gis sbrus la bsreg /
yi ge bcu pa gtsor byas la / /
ming dang bcas pas grub pa yin / /
zhag bdun byas na grong khyer skrod / /
skyo bar bya ba skrod dang mtshungs / /
sha chen da du ro 'bras bsreg /
dbye ba'i sbyor ba bstan pa ni / /
bram ze ma bi ma he rta / /
bya rog 'ug pa ne le sbrul / /
khrag gis 'khor lo brgyad dag bri / /
mkhas pas sngags dgod spel bas bzlas / /
bram ze rigs ngan thod par gzhag /
sa bdun dag la ma he rta / /
gzugs la shing shun ling+ga sba / /
sgro gnyis rus pa gnyis la ni / /
bcu pa'i sngags spel bri ba dang / /
sgro gnyis bcings la pags par gzhug /
nim pa'i shing gi steng du gzhag /
sa bdun rgyu las bsgrub bya ba / /
ma he rta la bskyon byas nas / /
da du ra yi thal ba dang / /
tsher mas bcu pa'i sngags bzla'o / /
las sbyor ling+ga bsgrub bya sba / /
chu 'gram 'thab sar sba zhing bskyal / /
de nas chu dang me yi thab / /
tsher ma 'o ma can gyi shing / /
dur khrod shing dang 'bras phub la / /
dur khrod gtum po'i me spar te / /
lha ni dmar nag bskyed pa dang / /
rdo rje 'jigs byed bskyed pa la / /
ma he rta dang bya rog 'ug /
rma bya sbrul gyi sha bsreg bya / /
yi ge bcu pa ming spel bas / /
rdo rje 'dzin pa rnams kyang 'byed / /
de nas dbang dang dgug pa bstan / /
gur kum gi wang srin lag khrag /
'khor lo brgyad dag bri bar bya / /
thod pa gnyis la 'khor lo bri / /
'khor lo dgug gzhug dril la gzhug /
gur kum gi wang srin lag khrag /
sa bdun sbrus la bsgrub bya yi / /
sor mo bcu drug gzugs brnyan la / /
sha khrag gi wang gur kum gyis / /
gro ga'i 'khor lo snying gar gzhug /
me tog spos phor dus gsum mchod / /
nub tu phyogs pas rtsa sngags bzla / /
seng ldeng me la thod pa bsro / /
bcu pa'i snying po las sbyor bya / /
'gyang na dur khrod rdzas 'khor lo / /
gsad pa'i 'khor lo sngags bye ba / /
ro bsreg sol ba skra tshil dang / /
tsha ba gsum dang rdzas gzhan la / /
bsgrub bya mtho gang kha so gtsigs / /
'khor lo snying gar bcug byas la / /
g.yon brkyang ma he zhal sbyar bas / /
mnan la yi ge bcu pas dgug /
sbyin sreg thab khung zla gam du / /
tsan+dan dmar po gur kum dang / /
gi wang srin lag khrag gis byug /
seng ldeng me la lha gnyis dmar / /
ske tshe'i gzugs rten nya dang chang / /
til dang 'bras kyi tsher ma dug /
bdud rtsi lnga dang khrag sbrus la / /
nub tu phyogs pas dus gsum du / /
brgya rtsa brgyad ni zhag bdun bya / /
sha lnga rnam snang rdo rje'i chu / /
chang dang bsres na rgyal po sogs / /
thams cad dbang du 'gyur ba yin / /
yi ge bcu pa'i sbyor bas bya / /
rgyas par 'dod la rgyas pa'i las / /
sgrub pa po yis 'di ltar bya / /
rgyal po khyim bdag ras blangs la / /
gur gum gi wang tsan+dan gyis / /
'khor lo brgyangs la bri bar bya / /
sra ba gru bzhi ser por sba / /
srad bu ser pos rgya gram dkri / /
maN+Dal ser po'i steng du gzhag /
byang du phyogs pas bsam gtan sngags / /
rdo rje 'jigs byed sbyor bas bya / /
me tog ser pos dus gsum mchod / /
phra ma gshin rje gshed mnyam pa'i / /
rgyas pa'i las ni gang 'dod pa / /
rnal 'byor pa yis 'grub par 'gyur / /
sbyin sreg rgyas pa'i thab khung du / /
u dum+WA ra'i shing la me / /
spar la lha gnyis ser por bskyed / /
til nas mar dang 'bras zho dag /
byang du bltas pas stong du bsreg /
gang 'dod pa de rgyas par 'gyur / /
sngags dang ming du bcas bsregs na / /
gang 'dod rgyas par 'gyur ba'o / /
zhi ba'i las dag 'di ltar bya / /
stong dang snying rje 'jigs byed ldan / /
tsan+dan til dkar gur gum dang / /
gi wang go ro tsa na yis / /
'khor lo brgyad dang yi ge dgod / /
sra ba zlum po dkar po sba / /
srad bu dkar pos dkri byas la / /
maN+Dal dkar po'i steng bzhag ste / /
shar du phyogs pas zhi bas bsgrub / /
me tog dkar pos dus gsum mchod / /
sbyin sreg thab khung zlum po ru / /
ba la sha la me sbar la / /
me lha rdo rje 'jigs byed dkar / /
bskyed dang dgug sogs legs par mchod / /
shar du kha bltas til dang mar / /
sbrang rtsi 'o ma dUr ba dag /
dus gsum dag tu zhag bdun bsreg /
bdag dang gzhan gyi bar chad zhi / /
las gzhan kun dang spogs pa ni / /
'khor lo'i rdzas dang sbyor bas dbye / /
man ngag brgyud pa bla ma bsten / /
rdzas dang dam tshig ting 'dzin gsal / /
sngags la gus na 'grub pa las / /
ma gsang gzhan du mi 'grub po / /
thams cad rdzas dang 'khor lo dang / /
bsam gtan sngags la brtson pa dang / /
bsnyen pa brtul zhugs dpa' ba dang / /
bla ma la gus gsang na 'grub / /
de las gzhan pas mi 'grub pas / /
rgyud ltar snod btags 'bad pa gsang / /
ma gsang snod ngan la bshad pas / /
slob dpon 'di dang phyi mar brlag /
rgyud don bla ma la brten nas / /
mos pas 'di byas mkhas pas bkod / /
sgra nor don log nyes pa rnams / /
rdo rje 'jigs byed chos skyong bshags / /
rgyud dang gdams ngag la brten te / /
'gro la bsams nas sgrub thabs bris / /
'di las dge ba ci thob pas / /
bdag gzhan rdo rje'i sku thob shog /
dpal rdo rje 'jigs byed kyi sgrub pa'i thabs rdo rje 'od ces bya ba /
slob dpon chen po bai ro tsa na rak+Shi tas mdzad pa rdzogs so // //
mkhas pa chen po bai ro tsa na rak+Shi ta de nyid dang /
lo tsA ba glan dar ma ma tis bsgyur cing zhus te gtan la phab pa //
[ {Da}]
