@## / /
rgya gar skad du /
shrI badzra satwa gu h+yAr+tha d+ha ro byU ha nA ma /
bod skad du /
dpal rdo rje sems dpa'i gsang ba'i don rnam par dgod pa zhes bya ba /
dpal rdo rje sems dpa' la phyag 'tshal lo / /
dpal ldan sangs rgyas kun gyi dngos / /
rdo rje sems dpa' bde chen po / /
gsang ba mchog gi dgyes pa na / /
thams cad bdag nyid la phyag 'tshal / /
sangs rgyas thams cad mnyam sbyor ba / /
mkha' 'gro sgyu ma bde mchog las / /
sna tshogs las kyi sbyor ba yis / /
cho ga sna tshogs 'dod pa yi / /
sems can rnams ni 'dul ba dang / /
bde ba thams cad bsgrub pa'i phyir / /
ci rigs par ni sprul byas pa'i / /
gtam dag rab tu bshad par bya / /
yang dag grub pa gcig pu nyid / /
ji ltar 'dod pa bzhin du sbyar / /
rtog pa'i cho ga thams cad la / /
grub pa dam pa mchog gi mchog /
sangs rgyas bstan pa rnam 'phrul bas / /
rang bzhin gzhi las 'khrul pa dang / /
dam chos spyod la 'khrul pa dag /
rgyus rkyen las 'bras gdul don du / /
rdo rje sems dpa' de bzhin gshegs / /
dbugs dbyung rnam pa drug gi tshul / /
de las mtha' yas rnam 'phrul bas / /
sna tshogs dkyil 'khor lha rnams dang / /
sna tshogs rgyud don gsungs pa dang / /
sna tshogs las kyi 'dul mdzad pas / /
de bas 'di ni rgyud kun gyi / /
rtsa ba'i don du shes par bya / /
gang zhig sngon 'gro phun sum tshogs / /
shes bya dngos gnas lta gzhi shes / /
gnas mchog phun tshogs gzhi ldan pas / /
dkyil 'khor dbang dang dam tshig dang / /
ting 'dzin phrin las spyod pa'i don / /
tshogs kyi 'khor lo sgrub pa'i thabs / /
bdag gzhan don gyi dbye ba yis / /
rim pa gnyis su shes par bya / /
lam gnyis nyams su blangs byas pas / /
'bras bu mdzad dang bcas par snang / /
de dag rnal 'byor don snang ba'i / /
rnal 'byor tshig gis rnam par grol / /
mu stegs sogs sbas gsang ba'i brda / /
sgra tshad rtog ges shes pa min / /
bzhin bzangs rang bzhin zhi ba'i chos / /
skye bo kun dga' mkha' 'dra'i blo / /
dri med ras dkar legs gnas la / /
sngon po'i tshon zhen 'gyur ba med / /
la lar rgyal rigs bram ze dang / /
rigs ngan mtshon cha'i 'khor lo can / /
drang srong slob sbyong dpon po ltar / /
byang chub sems ldan don spyod pa / /
ma ltar byams shing pha ltar slob / /
bran dang rgyal po lta bu'i tshul / /
khyim bdag rig byed smrang 'don dang / /
blon po las mkhan bzhin du gnas / /
bya ba rnam pa bcu bzhi yis / /
bdag dang gzhan gyi don spyod pa / /
yid bzhin nor bu'i sgrom 'byed cing / /
'od kyi snang ba gsum la spyod / /
theg chen gsang don gnas mthong nas / /
gzhung bzhin khang par zhugs pa dang / /
gnas gsum dag cing rtsal rdzogs pa'i / /
smin byed phyi nang gsang mthar phyir / /
rang gnas 'da' ba med pa'i chos / /
thun mong khyad par rim pa bzhin / /
ma nyams rgyud la gnas bya ste / /
bskang so'i las la brtson ldan pas / /
bdag gzhan don gyi bya ba rnams / /
gzhung bzhin bsgrub par bstan pa yin / /
srog chags gsad par mi bya zhing / /
dkon mchog gsum ni yong mi spang / /
byang chub sems kyang mi btang ste / /
slob dpon skal bzang yong mi spang / /
kun du sna tshogs skal bzang por / /
bdag rang sgrub pas skal ba bzang / /
rang gi ngo bo yongs spangs pa'i / /
dka' thub kyis ni gzir mi bya / /
ci bde bar ni bde bar spyad / /
'di ni phyi dus sangs rgyas yin / /
rnal 'byor longs spyod thams cad la / /
cis kyang mi 'jigs dga' bar spyad / /
dkyil 'khor kun du ma zhugs shing / /
dam tshig rnams ni spangs pa dang / /
gsang ba yang dag mi shes pas / /
sgrub pa ci yang mi 'grub po / /
bdag med chos nyid dang ldan pas / /
dam tshig la sdang skal ba ngan / /
srid pa shin tu bsgrubs pas na / /
skal bzang sangs rgyas bcom ldan 'das / /
chos kun rang bzhin gnas pa'i tshul / /
rtog thabs yon tan skyon dag dang / /
log rtog snying rje'i gnas bstan pa'i / /
dngos po de nyid don bstan mdzad / /
'di ni rang 'byung bcom ldan 'das / /
gcig pu rab tu che ba'i lha / /
sangs rgyas thams cad mnyam sbyor ba / /
mkha' 'gro sgyu ma bde ba'i mchog /
bud med kun gyi sgyu ma'i rgya / /
'di ni gnyis med theg pa'i mchog /
sgyu ma dag ni thams cad las / /
bud med sgyu ma khyad par che / /
ngo bo nyid kyi mthu dag dang / /
rang bzhin kyis ni de 'grub bo / /
DA ni nam mkhar 'gro ma zhes / /
khams las mngon du brtag pa ste / /
nam mkha' kun du spyod 'grub pas / /
mkha' 'gro ma zhes rab tu grags / /
chags min chags dang bral ba yin / /
dbu mar yang ni mi dmigs so / /
thams cad ma lus phyag rgya yis / /
thams cad ma lus bde mchog gi / /
sgyu ma thams cad rab sbyor ba / /
mchog tu bde bas bde ba'i mchog /
de nyid 'dod chags 'dod chags bral / /
'dod pa dang ni 'gro ba yin / /
dus gsum srid gsum mchog gsum dang / /
'jig rten gsum dang khams gsum dang / /
rnam pa sna tshogs tha dad pa'i / /
gnas pa thams cad de nyid do / /
'gro ba dag ni ma lus kun / /
thams cad du ni 'di 'gyur ro / /
de la sogs pa mtha' yas mchog /
chos nyid mnyam dang mi mnyam pa / /
nam mkha' dbyings kyi mtha' klas pa'i / /
dngos po thams cad de yin no / /
sku mchog mtshan dang dpe byad dang / /
yon tan ma 'gags rtsal rdzogs shing / /
dkyil 'khor la sogs rdzogs par ldan / /
gsung thugs phrin las gsal bar ldan / /
nam mkha' kun gyi skabs na dpal / /
rdo rje sems dpa' de bzhin gshegs / /
sangs rgyas thams cad mnyam sbyor bas / /
mkha' 'gro sgyu ma bde mchog go / /
dus gsum sgrib pa mi mnga' ba'i / /
mgon rnams bde chen gnas bzhugs te / /
gsal ba stobs dang mi 'jigs thogs / /
bdag gzhan gnyis med sna tshogs snang / /
thams cad nam mkha'i mtshan nyid de / /
nam mkha' la yang mtshan nyid med /
khams gsum dag ni ma lus pa'i / /
thams cad sgyu ma lta bu ste / /
ji ltar sgyu ma thams cad du / /
mthong ba dang ni reg par 'gyur / /
dmigs su yod pa ma yin te / /
de bzhin 'gro ba kun gyi tshul / /
yod pa ma yin med pa min / /
dbu mar yang ni dmigs su med / /
shes rab pha rol phyin sbyor ba / /
sangs rgyas byang chub rab bsgrub pa'o / /
thabs kyi sgo nas bde ba che / /
thig le phra mo las 'das shing / /
rlung gi gnas la'ang gnas mi mdzad / /
gsang ba sngags kyi dmigs bral ba'o / /
shes rab las la brten pa'i mthus / /
'khor lo'i byang sems 'bebs dang gzung / /
rang gi gnas sam gzhan du spro / /
rtsa sogs dman pa dbyibs las 'das / /
gnyis med phyag rgya chen po'i ngang / /
snang ba nyid na stong pa ste / /
stong pa nyid na snang ba yin / /
dbang po drug gi yul la rol / /
chos rnams mngon sum bde chen po / /
gzugs sogs rab 'bring tha ma med / /
snang bde stong pa'i rgyas btab pas / /
dmigs pa kun las rnam par grol / /
rnal 'byor dbang phyug bde ba che / /
bde bas bde ba kun thob bo / /
sangs rgyas thams cad mnyam sbyor ba / /
rnal 'byor mtshan mas g.yengs med pa / /
'di la khrus dang bsdam mi dgos / /
dka' thub dka' ba spyad mi dgos / /
dka' thub sdom pa med pa dang / /
bde ba dang ni dga' bas 'grub / /
de bas ji ltar 'dod spyod cing / /
kun za de bzhin thams cad spyod / /
spyod pa ci dgar spyod par byed / /
g.yo ba dag kyang ci dgar byed / /
gang la ci dgar spyod kyang rung / /
gnyis med bde chen grogs su 'gyur / /
dkyil 'khor kun du ma zhugs shing / /
sgrib pa kun dang ldan pa yang / /
rang gi lhar ni bdag sbyor na / /
bsod nams chung yang 'grub par 'gyur / /
bskal pa bye bar mi thob pa / /
sangs rgyas dam pa thams cad de / /
phyag rgya'i cho ga gang dag gis / /
bsgrubs na kun du thob par 'gyur / /
bdag nyid sgrub par byed pa'i mchog /
de ni bdag gis brtag par bya / /
rang gi rang bzhin ma rtogs shing / /
gzhan du 'khrul pa'i 'gro ba dag /
yul drug rang rgyud brtags pa yis / /
sna tshogs gnyis kyis chos su snang / /
mi mthun bde sdug gnas la spyod / /
chos brgyad mtshan mas g.yengs gyur zhing / /
nyon mongs yan lag dang bcas pas / /
'gro drug gnas rnams so sor snang / /
sdug bsngal gsum dang brgyad kyis gdungs / /
las kyi 'brel pa'i dngos la chags / /
kye ma 'di dag snying re rje / /
bde chen gnas las 'di ltar gyur / /
sdug bsngal 'di gzhan ga las 'gyur / /
nam zhig rang gi de nyid mthong / /
nam zhig rang 'byung ye shes 'char / /
nam zhig bde ba chen pos rgyas / /
kye ma'o log par rtog pa yis / /
kha cig lam ngan log zhugs pa'i / /
rgyu las 'khrul dang lam las 'khrul / /
'bras bu'i dngos las 'khrul gyur pa / /
'jig rten 'dir yang sdug bsngal te / /
khyi dang ba lang dbyi gu gsum / /
me lnga sogs kyis lus gdungs te / /
tshe zad ngan song gsum du 'gro / /
rigs ngan dman pa'i lam zhugs pas / /
bde 'dod de nyid lam las gol / /
sdug bsngal kun 'byung spong shes 'dod / /
phyir zhing sdug bsngal kun 'byung gnas / /
'gog lam mngon par sgom byed kyang / /
'phags pa'i lam la rgyab kyis phyogs / /
kye ma'o yang dag bde las gzhan / /
'khrul pa'i bden pa bzhi ru brtag /
rkyen rtog dgra bcom sa 'dod pas / /
rten 'brel la brjod de nyid spong / /
nyon mongs las dang sdug bsngal gyis / /
rang bzhin rmongs las bde spyod pa / /
de nyid mtshan mas 'khrul 'gyur te / /
thams cad ma rig las byung na / /
de nyid rgyud gzhan gang las byung / /
thams cad rang byung ye shes yin / /
kye ma'o dgra bcom sa 'dod pas / /
rgyun zhugs lan cig 'ong ba dang / /
mi ldog spyod sogs dka' ba yis / /
dgra bcom lam zhugs grol mi 'gyur / /
yang dag bden pa'i don med par / /
kun du brtags pas gnyis 'dzin pa / /
bskal pa mang por dka' spyad kyang / /
yang dag sangs rgyas thob mi 'gyur / /
kye ma nges don ma rnyed pas / /
lam gzhan g.yengs pas tshi chad de / /
gyad kyi nor bzhin kun du tshol / /
sku gsum 'bras bu skye mi 'gyur / /
gang zhig phun sum tshogs ldan zhing / /
bar chad med cing nyams dga' ba'i / /
dben pa yi ni gnas dag gam / /
rang gi skyed mos tshal sogs par / /
kun du sna tshogs skal bzang por / /
kun du sna tshogs bde mchog gis / /
kun du sna tshogs dgos pa rnams / /
ci bde bar ni bsgrub par bya / /
de ni dkyil 'khor legs pa la / /
dri sna lnga yis byugs byas nas / /
shes rab ldan pas srad bu gdab / /
cha dbye lha yi gdan sogs dgod / /
lugs ma 'am ras bris sogs bkram nas / /
mchod pa sna tshogs sbyor bar bya /
de bzhin gshegs pa'i lha rdzas mchog /
rin chen rgyan la sogs pas spras / /
dril bu rgyal mtshan mchog ldan pa'i / /
bla re dam pa bres ba dang / /
rdo rje tshig dang mchod la sogs / /
glu dang sil snyan rnam par 'phrul / /
me tog bdug pa'i sbyor ba dang / /
mar me dri la sogs ldan par / /
der ni dang por gdan bshams te / /
'jam zhing reg na bder 'gyur ba'i / /
sna tshogs pad+ma ras kyis g.yogs / /
de ni thams cad dag pa'i gdan / /
gzugs sgra dri ro reg bya dang / /
bza' btung myang dang ldan pa yi / /
'tsho ba'i zas dang rkyen bzlog sman / /
dam rdzas mi 'chi gsang ba lnga / /
lcags kyu lnga po grogs dang bcas / /
gsang ldan dpa' bos spyad par bya / /
rigs bzang gzugs sogs mtshan ldan pa'i / /
de ci gsang ba'i gnas thub pa / /
rtog med theg chen la dga' zhing / /
gtso bo mnyes pa'i las la mkhas / /
khrus byas dris byugs rgyan dang bcas / /
dbang bskur byin brlabs spro ba bskyed / /
rdzas rnams 'tshogs pa sbyang bya zhing / /
byin brlabs bsdus nas gnas su dgod / /
cha lugs rnam pa sna tshogs dang / /
sgrub pa rnam pa sna tshogs kyis / /
rdo rje sems dpa'i dgongs pa las / /
dkyil 'khor la sogs rab tu bsgrub / /
kye ma'o rang gis bslang byas pa / /
rmongs rnams 'khrul zhing gdungs pa la / /
tshad med khyab pas bkab byas nas / /
myur du sgrol bar dam bca'o / /
bdag kyang goms par ma gyur te / /
'dod kyang nus med yod ci phan / /
de phyir dang po bsgral byas te / /
grub pas gzhan don rgya cher bsam / /
spros bral de bzhin nyid dbyings las / /
'gro la khyab pa'i thugs rje 'byung / /
rdo rje sems dpa'i sbyor ldan pas / /
rnam gsum dag cing mthu bskyed phyir / /
yan lag nying lag dag pa la / /
hUM sogs bsal bas mtshan mar gnas / /
lce la na mo sarba d+har+m+ma / /
bud+d+he b+he sngags mtshan dang bcas / /
thugs kar sems dpa' gsum ldan pa / /
sngags dang bcas te bdag byin brlab / /
lus dang ngag sems rdo rje yis / /
mtshan ma'i phyag rgya ldan byas te / /
thams cad 'byung ba'i sbyor ba yis / /
bdag gi lhar ni bdag nyid bya / /
mdzod gnas las byung de nyid gsal / /
srid gsum rang gi gnas su dag /
de las spros pa rten sogs dang / /
'gro gzhan gnas sogs rnam par sbyang / /
bskal pa gsum gyi sdig bral zhing / /
rang gnas sku gsung thugs su dag /
dngos grub rgyal ba bskul byas pas / /
tshangs bug sgra gnas mdzod gsal byas / /
yang sprul ma lus khyab byas shing / /
sna tshogs gar las byung ba yi / /
rdo rje se gol gtogs pa dang / /
dzaHhUM baM hoH'i sbyor ldan pas / /
thun mong khyad par spros dang bcas / /
bla ma lhag pa'i lha bskul nas / /
rang gi gnas nas bskyod mdzad de / /
chags med ri bong can rnams bsam / /
oM phyogs bcu kun nas legs bzhugs pa'i / /
bcom ldan rgyal ba sras bcas kun / /
thugs rje chen pos dgongs mdzod la / /
smon lam dbang gis gshegs su gsol / /
oM badzra sa mA dzaHhUM / /
yang dag nyid du dag mod kyang / /
'gro ba kun gyi don slad du / /
phyag dang zhabs ni bsil bar mdzod / /
gnas 'di nyid du bzhugs su gsol / /
ma hA sa ma ya s+t+waM /
oM thugs rje chen po gzigs nas kyang / /
sna tshogs rgyud rnams 'phrul mdzad pa'o / /
gar mkhan 'khor lo'i rgyud mnga' ba / /
'gro ba'i don du mchod bzhes mdzod / /
gsang sngags rgyal po las byung ba'i / /
sna tshogs mtshon cha'i tshogs spros te / /
bgegs kun bshig cing gtor nas ni / /
sa gzhi ra ba gur du gyur / /
yi ge gsum sogs rnam spros pas / /
mchod sogs rdzas rnams sbyang ba dang / /
byin brlabs lha mo dang bcas pa / /
mang du spros te dbul bar bya / /
oM rdo rje sems dpa' bsdus pa na / /
rdo rje rin chen bla na med / /
rdo rje chos ni glur blangs pas / /
rdo rje las ni byed par 'gyur / /
me tog la sogs lha mo dang / /
gling bu la sogs lha mo yi / /
so so'i sngags dang phyag rgya dang / /
ting 'dzin dbyangs su bcas pas dbul / /
sna tshogs gzugs mdzes sgra snyan cing / /
dri zhim ro mchog brgya ldan pa / /
reg bya'i bde ba sprin phung bzhin / /
nam mkha' gang bar 'byung ba dang / /
gzhan yang 'gro ba drug po dag /
lha dang lha mo'i tshogs gyur pas / /
rgyan rnams kun gyis legs par mdzes / /
glu dbyangs tshigs su bcad pa dang / /
bro dang gar gyis bskyod byas te / /
stong gsum rdul snyed sprul byas pas / /
dkyil 'khor kun la legs 'bul na / /
mgon po thugs rje can gyis bzhes / /
oM bde bar gshegs so bcom ldan 'das / /
rgyal ba rgyal mtsho ye shes kyi / /
srid pa'i rgya mtsho mtha' yas kun / /
kun bzang mchod sprin mchog tu rol / /
oM na maHsarba ta thA ga te b+h+yo / /
bi shwa mu khe b+h+yaHsarba tat+khaM ut+ga te s+pha ra Na hi maM ga ga na khaM swA hA /
de las byung ba'i 'bras bzang mchog /
kun mkhyen gnas mchog snyoms mdzad pa'i / /
don rnams gang la chags med de / /
byang chub sems dpa'i lam chen pos / /
'gro ba thams cad bcom ldan 'das / /
rdo rje 'dzin pa'i gnas thob shog /
sna tshogs snang grags rnam grol ba / /
dbyings snang cho 'phrul dpag med kyang / /
de yi rang bzhin de nyid las / /
nam mkha'i khams ltar sngo dang bral / /
'khor gsum yongs su dag pa yi / /
mnyam nyid bde ba chen po'i dang /
thams cad kun du 'bral med pa'i / /
don gnyis ngo bo lhun 'grub shog /
oM badzra satwa sa ma ya /
ma nu pA la ya /
badzra satwa twe no pa /
tiSh+Tha dr-i D+ho me b+ha ba /
su toSh+yo me b+ha ba /
a nu rak+to me b+ha ba /
su poSh+yo me b+ha ba /
sarba sid+d+hi m+me pra yats+tsha /
sarba kar+m+sa su tsa me /
tsit+taM shri yaHku ru hUM /
ha ha ha ha hoH b+ha ga bAn sarba ta thA ga ta badzra mA me muny+tsa /
badzrI b+ha ba ma hA sa ma ya satwa AH oM AHhUM /
rdo rje khu tshur gnyis bcings te / /
mtheb chen bsgrengs nas g.yob par bya / /
rdo rje thal mo lan gsum du / /
mi drag smad gnyis brdab par bya / /
oM badzra gats+tsha muH oM badzra tu b+h+ya ho / /
rdo rje sems dpa'i sbyor ba yis / /
dpung pa gnyis ni rdo rjer bcings / /
rdo rje se gol brdabs pa yis / /
sangs rgyas thams cad bsdu bar bya / /
shin tu gdug cing gtum pa la / /
zhi bas phan par mi 'gyur te / /
shes rab thabs kyi ngo bo yi / /
khro bor de bzhin gshegs kun mdzad / /
khro bo'i tshul can khros pas kyang / /
'jig rten gsum dag sreg byed na / /
sangs rgyas thams cad khros pa yis / /
khams gsum ma lus smos ci dgos / /
de nas sna yi rtse mo la / /
yid ni yang dag brten par gzung / /
sna yi dbugs ring dro ba las / /
rgyal bas sbyor ba'i phyag rgya 'byung / /
bcom ldan de nyid rnal 'byor pas / /
rdo rje khro bor bsgyur nas 'byung / /
rdo rje chen po he ru ka /
'bar bas thal bar rab tu 'jig /
sems dpa' sngon po 'bar ba'i ngang / /
'od kyi dkyil 'khor dmar po 'bar / /
'jig pa chen po'i dus ltar drag /
dur khrod kyi ni me dang 'dra / /
'bar ba chen po sku 'bar ba / /
thod pa mang po'i dbu rgyan can / /
'jig pa chen po'i dus ltar drag /
dur khrod bzhin du rab tu 'jigs / /
khro la sogs pa'i tshul ldan pa / /
zhal rnams sna tshogs bsgyur ba dang / /
smin ma khro gnyer bcas par bsgyur / /
'bar ba'i thal bas gar byas pa / /
gu lang dbang chen nye dbang bcas / /
nyi zla gshin rje tshangs par bcas / /
gnas gsum dag ni 'bar byas nas / /
thal ba bzhin du rab tu bshig / /
rdo rje rdo rje kha T+wAM ga /
dril bu'i sgra ni gsil ba yis / /
thams cad phab nas slar yang ni / /
thal bar gyur pa'ang 'tsho bar byed / /
'dod pa'i rgyal po drag po yis / /
phyogs bcu'i bgegs rnams bkug mdzad nas / /
pho mor bsnol te nyi mar dgod / /
so so'i tshogs bcas myos par 'gyur / /
sum+b+ha ni yi sngags brjod cing / /
brjid gnon khro bo chen po'i sku / /
oM sum+b+ha ni sum+b+ha hUM / /
gr-ih+Na grih+Na hUM / /
gr-ih+NA pa ya gr-ih+NA pa ya hUM /
A na ya ho / /
b+ha ga bAn bid+yA rA dza hUM phaT /
oM in+d+ra ye swA hA /
rnam rgyal la sogs khro bo bcu / /
mthing nag zhal gsum phyag drug pa / /
phyag mtshan rgyan dang mtshan ma kun / /
he ru ka bzhin rnam par gnas / /
oM badzra kro d+ha b+hi dzA ya ha na ha na hUM /
oM badzra kro d+ha ya mAn+ta ka pa tsa pa tsa hUM /
badzra krod+ha ha ya gr-i ba hu lu hu lu hUM /
oM badzra kro d+ha a mr-i ta kuN+Da li ts+tshin+da ts+tshin+da hUM /
oM badzra kro d+ha nI la daN+Da da ha da ha hUM /
oM badzra kro d+ha Ar+ya a tsa la ban+d+ha ban+d+ha hUM /
oM badzra kro d+ha a pa rA tsit+ta tiSh+Tha tiSh+Tha hUM /
oM badzra kro d+ha trai lo kya b+hi dzA ya /
b+hin+d+ha bin+d+ha hUM /
oM badzra kro d+ha hUM ka ra hUM gardza gardza hUM /
oM badzra kro d+ha ma hA ba la s+pho Ta s+pho Ta hUM /
rdo rje bdud rtsi rnam 'phrul pas / /
rdo rje tho ba phyag bsnams shing / /
steng 'og phyogs mtshams btab nas ni / /
rang gi gnas su nges par gdab / /
oM badzra g+ha g+ha g+hA ta ya g+hA ta ya /
sarba duSh+TAn phaT /
kI li kI la ya /
badzra d+ha rod A dz+nyA pa ya ti /
kA ya wag tsit+ta badzra kI la ya hUM phaT /
phyogs bcu yang dag byung ba yi / /
bgegs kyi chu bo kun bcom nas / /
'od zer gnon po 'khrug cing 'bar /
shin tu bgegs med sa mthong nas / /
mtshams dang ra ba dra sogs kyi / /
rdo rje 'khor lo'i rtsibs rnams la / /
khro bo'i tshogs kyi sprul par bcas / /
yang sprul mtshon cha 'phro ba'o / /
dmigs pa'i yul bral thams cad sems kyi dbyings / /
mtshan rtog kun las 'das pas ye shes che / /
ma bcos byang chub sems kyi dkyil 'khor la / /
snang stong btang snyoms chen po'i ngang du gsol / /
oM d+harma d+hAr tu swa b+hA wa Ad+ma ko\u0f85haM /
'gro la khyab pa'i thugs rje chen po ni / /
rtsol bral gsal ba'i ye shes lnga las byung / /
stong gsal byang chub sems kyis kun du khyab / /
dmigs med kun du snying rjes cir yang snang / /
oM ma hA shU n+ya tA dz+nyA na badzra swa b+hA wa At+ma ko\u0f85haM /
'phrul dga'i tshul 'byung rdo rje sems dpa' ni / /
stong gsum yang thog dag tu gnas mdzad de / /
a nu rA ga ya mi'i sngags brjod pas / /
stong gsum 'byung ba'i dkyil 'khor rim brtsegs chags / /
stong gsal nam mkha'i rang bzhin gru gsum dkar / /
yum chen kun du bzang mo'i snang ba grub / /
rlung dkyil gzhu yi dbyibs sngo ba dan bcas / /
sra mkhregs rdo rje rgya gram grol ba'i mkha' / /
chu dkyil zlum zhing dkar ba bum pas mtshan / /
dbu ba 'o mar 'khyil pa mA ma kI / /
dbang chen gser gyi sa gzhi gru bzhi sa / /
rtsa mo rdo rjes mtshan pa sangs rgyas spyan / /
de steng rgya mtsho la gnas ri rab mchog /
kar ti baiDUr+ya mdog mtsher ba dang / /
pad+ma rA ga in+d+ra ljang mdog can / /
kha khyer bang rim mtsho dang ri brags bcas / /
ye shes gsal ba'i me dkar 'od 'bar zhing / /
rtse gsum ras mtshan na bza' dkar mo'i dbyibs / /
ljon shing bya tshogs dga' tshal lcog bzhi dang / /
bang rim ngos la nyi zla'i rgyan dang bcas / /
de steng rgyal ba'i yon tan snang ba'i gnas / /
rin chen las grub sna tshogs pad+ma la / /
gser gyi 'khor lo sna tshogs rdo rje'i dbus / /
gru bzhi sgo khyud rta babs bzhi yis mtshan / /
rin chen sna lnga phyogs kyi rtsig pa la / /
rang 'byung nyi shu rtsa lnga'i 'od dang bcas / /
rdo rjes mtshan pa'i ka ba mchog brgyad spras / /
rin chen me tog mu tig phreng bas mdzes / /
gzugs sgra dri ro reg gi lha mor 'khyug /
gdugs dang rgyal mtshan bla re rnga yab dang / /
zla phyed rdo rje rin chen ba dan dpyangs / /
dril bu snyan pa'i sgra snyan mtha' dag sgrogs / /
re'u cha brgyad pa'i thig bzhi phye ba la / /
sna tshogs pad mtshan myu khyud rdo rje can / /
mtshams kyi re'u char bum pa gang ba bzhi / /
bdud rtsi'i bcud ldan rgyan dang mtshan mas mdzes / /
re'u mig phyi ma kun du 'khor lo'i tshul / /
mtshams med rdo rje'i phreng ba dag dang ldan / /
phyi rol ra ba rim gsum gnas pa'i rgyab / /
phyi yi lcags ri rdo rje ra ba'i nang / /
phyogs dang mtshams su dur khrod chen po brgyad / /
shing brgyad ngos ni zhing skyong lus phyed ston / /
gdong pa phyogs skyong brgyad kyi gdan dang mthun / /
g.yas kyis gri gug g.yon na thod pa 'dzin / /
mtsho brgyad nang na klu brgyad lus phyed ston / /
thal mo sbyar te bcom ldan phyogs su gus / /
shing brgyad drung du rnal 'byor 'khor bcas gnas / /
sprin dang mchod rten rang 'byung mkha' 'gro'i tshogs / /
ro langs sha za 'byung po mang gnas shing / /
ro dang bya khyi ce spyang rnam par 'dres / /
de dus drag byed mkha' 'gro lha tshogs la / /
'dzam bu'i gling bzhin dur khrod rnam par snang / /
phyi rol dpag bsam bum pa bya dang shing / /
'dod pa'i longs spyod kun gyis rnam par mdzes / /
dbus kyi pad+ma'i gdan dag la / /
dpal mchog dang po bzhugs mdzad de / /
chos kun stong nyid mtshan mar bral / /
smon med rang bzhin 'od gsal ba'i / /
ting 'dzin la bzhugs byams par gnas / /
'gog pa'i rang bzhin la gnas pa / /
phyogs bcu'i rgyal bas bskul mdzad de / /
mngon byang lnga yis rdzogs skur gyur / /
rang sems zla ba'i dkyil 'khor la / /
a yig bcu drug gnas pa la / /
thugs rje chen po shar byed pa'i / /
nyi dkyil ka yig sum cu bzhi / /
lce rtsa can bzhi mi gsal gnyis / /
skar ma'i gzugs 'dra bsgom par bya / /
de dag 'phro zhing 'dus pa yis / /
tshogs gnyis mtshan dang dpe byad rdzogs / /
ye shes dang po gnyis ston cing / /
byang chub sems gnyis mtshan nyid do / /
gsum pa rdo rje rtse lnga pa / /
dkar gsal dmar ba'i mdangs dang ldan / /
bum par hUM mtshan rnam gsal ba / /
tshogs gnyis 'bras bu yongs rdzogs rtags / /
kha dog lnga ni snang ba las / /
rigs drug dkyil 'khor bsam byas pas / /
rang gi gnas rnams sbyong mdzad cing / /
dkyil 'khor so so'i 'khor bcas la / /
slar 'dus sku gsung thugs zhugs pas / /
rdo rje'i 'od bcas chen por gyur / /
ye shes bar pa gnyis ston cing / /
byang chub sems nyid mtshan nyid do / /
lnga pa cho ga rdzogs pa las / /
rdo rje sems dpa'i kur bzhengs te / /
ye shes byang sems lnga pa las / /
phyag rgya chen por gsal ba yin / /
oM badzra a haM /
oM ma hA su kha badzra satwa a /
dzaHhUM baM hoH su ra ta s+t+waM /
gangs ri rdul bral me shel 'od / /
rin chen lnga yi gzer phreng mdzes / /
sgeg dgyes 'dzum mig bcas pa'i bzhin / /
dkar mthing ser mchog 'bar ba'i mdangs / /
zhal mang phyag bzhi sgeg bzhad 'chang / /
g.yas na rdo rje rtse lnga 'bar / /
snyems bcas gsor zhing thugs kar brtan / /
g.yon pa kha T+wAM rgya gram can / /
dril bu ba dan bcas pa 'khrol / /
'og ma gnyis kyis mda' dang gzhu / /
mtshan dpe phyag rgya lnga yis mdzes / /
stod g.yogs dar kar gser ris can / /
sku smad tshi gu'i na bza' gsol / /
rin chen phreng ba'i rked chings can / /
mgul gdub do shal dpung rgyan dang / /
phyag zhabs gdu bu se mo do / /
rdo rje rtse lnga'i phyag rgya ni / /
gnas lnga dag tu btugs bya ste / /
sngags kyis bde gshegs thams cad kyi / /
sku gsung thugs sogs rnam par bsam /
oM na mo sarba ta thA ga ta kA ya wAka tsit+ta gu Na badzra swa b+hA wa at+ma ko\u0f85haM /
lus kyi ba spu'i gnas rnams su / /
dkyil 'khor drug gi rdul phran gnas / /
mkha' dbyings dbang phyug phyag rgya yis / /
gnas kun byin kyis brlab par bya / /
mthe bong sems dpa'i skyil mo krung / /
mdzub mo gnyis kyi rtse mo dgug /
gung mo gnyis ni mnyam par sbyar / /
lhag ma rdo rje thal mor bya / /
sor mo thams cad nang du bsnol / /
rtse mo nang du sprad byas nas / /
mthe bong rdo rjes mnan pa ni / /
sna dang mig phug lta bu ste / /
'di gnyis mgo bo'i gnas lngar gtugs / /
dar dpyangs bcing zhing mtha' nas 'grol / /
oM a b+hi Shiny+tsa maM /
hUM a b+hi Shiny+tsa maM /
rat+na mA le a b+hi Shiny+tsa trAM /
pa Ta laM a b+hi Shiny+tsa hUM /
badzra tu Sh+ya ho /
yon tan cha la rna ba yi / /
zab mo bde mchog sku lta bur / /
phyung nas byin gyis brlabs mdzad de / /
thabs dang shes rab ldan par gyur / /
lus dang ngag sems rdo rje yis / /
mtshan ma'i phyag rgya ldan byas te / /
oM AHhUM /
thugs gsal nyi ma la gnas pa'i / /
ye shes sems dpa' hUM dang bcas / /
dkyil 'khor spyan drangs lha mo yis / /
khrus byas dri ma gsum dag nas / /
dbang bskur 'bras bu bsam par bya / /
sangs rgyas gtsug gi nor bu'o / /
khams gsum dag na rin chen gzhan / /
sangs rgyas rin chen lta bu med / /
sangs rgyas kun gyi rin po che / /
dbu rgyan du ni bde bas mchog /
gzhan gyi nor min mi 'phrogs pa / /
lha yi chu ni dag pa ste / /
thod pa'i phreng ba'i dbu rgyan dang / /
dar dpyangs sogs kyis brgyan pa'o / /
mkha' gsang hUM las byung ba yi / /
rdo rje pad bcas nor bus mtshan / /
pad+ma 'dab brgyad a dang bcas / /
mdog ser lte ba ze'u 'bru dmar / /
sha ta pa la sogs brda yis / /
dzaHhUM baM hoH'i sbyor ldan bya / /
lha mo'i rol spyod gsang byas pas / /
dkyil 'khor mnyes pa'i las bya'o / /
oM pra be+e sha phaT /
a la la la ho /
ling ga bgreng ba rang 'byung ste / /
brla yi dbus su zhugs byas nas / /
ling ga rdo rjer byin brlabs nas / /
rdo rje sems dpa' bdag sngon skyes / /
byang chub sems dpa' kun du dag /
ma lus nye bar khyab byas nas / /
'dod dgur bya ba rab tu mnyes / /
'od 'dus thogs ma'i gzugs la gzung / /
bde ba chen po'i 'od zer las / /
lha mo bcu gnyis tshul 'dra bar / /
phyogs dus sangs rgyas yab yum rnams / /
dga' ba chen pos mnyes par mdzad / /
rdul phran yi ge'i dbyibs su gyur / /
gang zhig zhal du zhugs pa las / /
bde ba chen po'i gnas su 'dus / /
'khor lo bzhi nas rim bzhin spro / /
'bar ta ka ta'i gnas 'byung ste / /
bde chen chags dang gnyis med 'dres / /
khams gsum 'gro ba'i rgyud bsregs nas / /
rigs drug so so'i dkyil 'khor bsgrub / /
rnal 'byor dag pa'i rgyud bskul zhing / /
rnam gsum dkyil 'khor gsal bar snang / /
slar 'dus gnas su gzhal yas khang / /
rgyan dang gdan bcas sngon bzhin 'byung / /
thig les gnas su mtshan byas nas / /
spros pas ye shes dkyil 'khor gsal / /
hUM las rdo rje sems dpa' ste / /
gsang gnas dbus kyi pad+ma la'o /
dzaHlas lha mo bde mchog ma / /
hUM las e ma bde ba'o / /
baM las lha mo snang mdzad ma / /
hoH las slob ma mo yi rgya / /
de dag sems pa'i phyogs bzhi nas / /
'khril ba'i tshul du bzhugs pa'o / /
oM las sangs rgyas byang chub ma / /
b+hUM las chos kyi 'khor lo yin / /
ha las khams gsum rnam rgyal te / /
khaM las 'dod pa kun mdzad ma'o / /
de dag shar la sogs pa yi / /
phyogs bzhi yi ni re'u cha la'o / /
oM las gling bu traM pi wang / /
baM las rnga chen dz+dza rdza rnga / /
me mtshams la sogs re'u mig tu / /
lha mo bzhi ni rim bzhin bzhugs / /
a A me tog spos me ma / /
aM aHmar me dri chab ma'o / /
bar khyams mtshams kyi gnas bzhi ru / /
lha mo bzhi ni gnas pa yin /
dzaHlas rta mgrin 'phang mtho ma / /
hUM las phag gdong mche ba can / /
baM las nyi zla me 'bar ma / /
hoH las thal byed sgo bzhir gnas / /
b+ha ga'i gnas nas spro bya zhing / /
slar 'dus phyi rol gnas la 'khod / /
rdo rje sems dpa'i gzugs 'dra ba / /
sku gnyis 'phro 'dus rang lag zhug /
dza badzra tri sa ma ya phaT /
lha mo bde mchog 'gying bag can / /
dkar mo sna tshogs rgyan dang gos / /
phyag gnyis mda' gzhu 'gengs pa ste / /
'phro 'du'i las mdzad shar du bzhugs / /
oM badzra kI li ki la hUM /
e ma bde ba gser gyi mdog /
g.yas pas bdag po la 'khyud cing / /
g.yon pas rdo rje rin chen 'dzin / /
'gying bcas lho yi phyogs su gnas / /
baM badzra N-i smar ra phaT /
snang mdzad dmar mo g.yas pa na / /
sna tshogs rdo rje g.yon dag gis / /
'gying bcas thod pa'i snod thogs shing / /
kha T+wAM la brten nub phyogs gnas / /
hoHbadzra kA me shwa ri traM / /
slob ma mo 'gying ljang gu'i mdog /
g.yas pas bdag po'i sku la 'khyud / /
g.yon gyi bdud rtsi'i bum pa nas / /
sangs rgyas sku 'byung byang gi phyogs / /
oM aM ma du badzri g+huM g+huM /
sangs rgyas byang chub dkar dmar gsal / /
tshangs pa'i mgo bzhis mtshan pa yis / /
mda' bzhi dus gcig 'phan pa'i tshul / /
'gying bcas shar gyi re'u char gnas / /
oM badzra me ge gu lu hUM /
chos kyi 'khor lo dkar ser mdangs / /
g.yas kyi gung mo'i rtse mo la / /
'khor lo rtse brgyad 'degs tshul 'dzin / /
'gying bcas lho yi re'u char gnas / /
oM ha sha ra ta badzri iM iM /
khams gsum rnam rgyal dmar skya'i mdog /
g.yas na tri shUl rtse gsum dang / /
g.yon pas rdo rje rtse lnga 'dzin / /
gar mdzad nub kyi re'u char gnas / /
oM khaM badzra shi ri hUM hUM /
'dod pa'i dbang mo ljang gu'i mdog /
phyag gnyis dpag bsam ljon shing la / /
me tog dang bcas rlung bskyod 'dzin / /
gar mdzad byang gi ngogs su gnas / /
oM de ra ti badzri bi la si tra tha /
gling bu sngon mo rdo rjes mtshan / /
sna tshogs sgra sgrogs me yi phyogs / /
he badzra g+hi te te te te / /
pi wang ser mo rdo rjes mtshan / /
glu dbyangs drug ldan bden bral phyogs / /
he ra ti badzra ha si ha sa baM / /
rnga chen dmar pos rdo rje rnga / /
brdung mdzad rlung mtshams la gnas pa'o / /
he ra te badzra ne tre pe pa sa dza /
rdza rnga ljang gu rdza rnga la / /
rdo rjes mtshan brdung dbang ldan phyogs / /
oM badzra puSh+pe /
me tog dmar ser rdo rjes mtshan / /
gzhong thogs mi yi mtshams su gnas / /
badzra d+hU pe /
spos me dkar sngo rdo rjes mtshan / /
spos thogs bden bral mtshams su gnas / /
a badzra A lo ke /
mar me dmar mo rdo rjes mtshan / /
gsal 'dzin rlung gi mtshams su gnas / /
a badzra gan+d+he /
dri chab ljang gu rdo rjes mtshan / /
gang 'thor dbang ldan mtshams su gnas / /
oM badzra aM ku sha dzaH /
rta gdong dkar mo lcags kyu dang / /
thod pa rta mgo ljang gu shar / /
oM badzra pA she hUM /
phag gdong sngon mo g.yas mche ba / /
g.yon zhags lho yi sgo la gnas / /
oM badzra shriM kha le baM /
snang ba mo dmar phyag gnyis kyis / /
nyi zla lcags sgrog nub kyi phyogs / /
oM badzra g+haN+Te hoH /
thal byed ljang gu g.yas dril bu / /
g.yon pas b+han+d+ha ku bcas byang / /
yang na lha mo thams cad kyang / /
zla ba'i kha dog 'dzum pa'i zhal / /
brla yi dbus ni dmar la dkar / /
phyag mchog lo ma sngon mo 'dra / /
dkar zhing ser ba'i brla dang ldan / /
lha rdzas kha zas sna tshogs mchog /
'bar ba sna tshogs 'khrigs pa'i 'od / /
pad+ma sna tshogs la gnas pa / /
sangs rgyas pad+ma la sogs mchog /
rin chen sna tshogs rgyan dang gos / /
mu tig me tog la sogs mchog /
mdzes pa'i rgyan cha sna tshogs 'chang /
mgon po ro mnyam gnas bzhugs nas / /
chos dbyings ye shes snyoms 'jug las / /
lha mo bdag po bskul mdzad de / /
sems can don kun rnam 'phrul mdzad / /
rjes su chags pa'i rnam mang dga' ba'i pad+mo rnams / /
dag pa'i mchod pas gsal bar rjes su mchod byas pa / /
mchog tu rtag pa'i rnal 'byor bde bas bde ba grub par mdzod / /
e ma'o mchog tu bde ba'i dam tshig ngo bo nyid / /
mchog tu bde ba'i shin tu rnal 'byor skal bzang mchog dgyes pa / /
rang gi dam tshig skyon med rtag la rol cig rol cig ho / /
glo bur 'khrul pas 'khor ba yi / /
'gro ba kun la dgongs nas bzhengs / /
dkyil 'khor tshogs rnams gsal ba'i phyir / /
dbang bskur byin gyis brlab par mdzad / /
gzugs phung chos dbyings ye shes che / /
mig la sangs rgyas rnam snang mdzad / /
rnam gsum gzugs dang rol mdzad de / /
brtan g.yo'i dngos po rnam par 'phrul / /
tshor ba kun rtog ye shes che / /
rna ba rdo rje nyi ma yin / /
rnam gsum sgra dang rol mdzad de / /
brtan g.yo'i dngos po rnam par 'phrul / /
'du shes mnyam nyid ye shes che / /
lce la pad+ma dbang phyug rgyal / /
rnam gsum ro dang rol mdzad de / /
brtan g.yo'i dngos po rnam par 'phrul / /
'du byed bya ba grub pa'i gnas / /
sna la rta mchog rol pa ste / /
rnam gsum dri dang rol mdzad cing / /
brtan g.yo'i dngos po rnam par 'phrul / /
rnam shes me long ye shes che / /
yid la rdo rje he ru ka /
rnam gsum chos dang rol mdzad de / /
brtan g.yo'i dngos po rnam par 'phrul / /
kun khyab stong pa'i ye shes che / /
lus la rdo rje sems dpa' gnas / /
rnam gsum reg dang rol mdzad de / /
brtan g.yo'i dngos po rnam par 'phrul / /
rnam gsum phyag rgya'i tshogs ldan zhing / /
thugs kar ye shes sems dpa' gnas / /
rang rig dkyil 'khor spyan drangs nas / /
dbang bskur rigs kyi mtshan ma bsam / /
de ltar gtso dang sprul bcas pa / /
dbang bskur byin brlabs rdzogs byas nas / /
phyag rgya bzhi la gnas spro zhing / /
phyag rgya'i sku rnams gsal bar mdzad / /
sbyor ba bzhi yi bye brag gis / /
dkyil 'khor rdzogs par byas nas ni / /
rjes su 'gro ba'i las dag gis / /
dkyil 'khor bsgrub par bya ba yin / /
ye shes tsam la snyoms 'jug pa / /
sbyor ba zhes ni bya bar bshad / /
yum ldan byin brlabs rol pas mchod / /
gzhug pa rjes su sbyor ba'o / /
dag mdzad dkyil 'khor rdzogs mdzad nas / /
'phro 'du shin tu sbyor ba yin / /
byin brlabs dbang bskur las rdzogs pa / /
sbyor ba chen po zhes bya'o / /
thugs ka'i 'od zer 'phro 'du yis / /
ye shes dkyil 'khor sprul mdzad cing / /
dzaHhUM baM hoH'i sbyor tshogs dang / /
rdo rje bsdu ba'i phyag rgya bcing / /
stong pa shin tu rnal 'byor yod med mthus / /
nam mkha' nyid du dam tshig nye bar gnas / /
bde gshegs bde bar gshegs pa bzhengs su gsol / /
rdo rje sems dpa' skal bzang dpal khyod bdag /
dzaHhUM baM hoH e h+ye hi b+ha ga wA na ma hA ka ru Ni kI tri sh+ya ho / /
sa ma ya s+t+waM /
bde gshegs pho brang dkyil 'khor 'dir / /
'gro ba ma lus bsgral ba'i phyir / /
don gyi dbang du dgongs nas kyang / /
'khor bcas gshegs shing bzhugs su gsol / /
kA ya wAka tsit+ta hUM /
sgyu 'phrul dga' ba'i rdo rje rol mo'i tshogs / /
gzhan la snang ba'i dkyil 'khor rnam par mdzes / /
a la la ho / /
tshangs pa'i mchog rnams zil gyis gnon mdzad cing / /
rtog pa du ma'i sgro 'dogs gcod par mdzad / /
a la la ho /
gnyis med ye shes gnyis can rnam mtha' yas / /
snang stong bde chen mnyam nyid dbyings la rol / /
a la la ho / /
kun 'byung yon tan rtsol med lhun grub snang / /
rgyan gyi dkyil 'khor rnams bkod rang las byung / /
a la la ho / /
mdzad pa rgya chen 'gog med kun bsgrubs pas / /
tshogs bcas rol pas bya ba kun rdzogs nas / /
a la la ho / /
sku gsung thugs mchog yon tan phrin las rgyan / /
dkyil 'khor mdzes pa'i lha la phyag 'tshal lo / /
a la la ho / /
dpal ldan g.yon pa 'gying ba'i thabs / /
g.yas pa ba dan gsum par bya / /
sri zhur byas shing bteg pa'i mchog /
bdag nyid rdo rje sems dpa'i dpal / /
'dzum dang bcas pa'i mig gis blta / /
bsam g.yos thal mo sbyar bar bya / /
oM AHhUM /
a ti pu ho /
ban+d+ha nAM kA ro ya mi /
gu ru pa ti /
a la la ho /
oM 'byung ba chen po thams cad 'byung / /
stong gsum rdul snyed ma lus pa'i / /
gzugs sgra dri ro reg bya chos / /
lha mo'i tshogs rnams ma lus spro / /
me tog bdug pa mar me ma / /
dri sogs kun gyis mchod par bya / /
oM pa na pe na /
pa nu su ra ta /
ti pu pa ra mu /
sarba ta thA ga ta /
sa ma yo gi si d+d+hi hUM /
oM badzra puSh+pe /
oM badzra d+hU pe /
oM badzra A lo ke /
oM badzra gan+d+he / /
pra tIts+tsha ho / /
shI b+ha ga bAn kha kha khA hi /
skad kyi gsangs ni mtho dman dang / /
gre 'gyur bcas shing bzlas pa yis / /
dus gsum rang bzhin mchog rnams kyis / /
hUM la sogs pa'i glu blang zhing / /
tshig rnams kun gyis ci 'dod par / /
ji ltar spros pa'i glu kun gyis / /
hUM gi glu yis phyag rgya dpal / /
rdo rje sems dpa' rab bsgrub pa'o / /
gling bu dang ni rgyud gcig dang / /
de bzhin du ni rgyud mangs sogs / /
gyen du 'thor dang thur du blugs / /
g.yas pa mi 'degs so so'i rgya / /
sbyor ba rnam pa gsum ldan pas / /
rang gi gnas la sbyar bar bya / /
dzaHhUM baM hoH /
bde ba kun la zhen pa dang / /
dngos grub thams cad rnam dag phyir / /
rdo rje sems dpa' bde ba'i mchog /
zla ba nya ltar rtsa dmar sku / /
g.yas g.yon rdo rje dril 'dzin pas / /
bde ba'i cha lugs gar byed cing / /
sems dpa'i skyil krung snyems bcas nas / /
dpung 'joms dngos grub thams cad 'grub / /
oM ma hA su kha badzra satwa AHdzaHhUM baM hoH /
su ra ta s+t+waM /
zla ba'i kha dog 'dzum pa'i zhal / /
pad gnas bcas pa'i gar bcas 'khyud / /
mda' 'dzin sangs rgyas pad+ma sogs / /
rin chen sna tshogs rgyan gos can / /
bya ba dang ni bzlog pa dang / /
'phrog pa dag kyang lhag pa mdzad / /
bdag la 'byung ba'i phyag rgya yis / /
yan lag thams cad 'phrog pa 'grub / /
rnam pa sna tshogs dam tshig chags / /
bde ba 'bar ba'i gar byed pas / /
bdag la 'khyud pa'i phyag rgya mchog /
dbus kyi lha mchog chen po'o / /
se ral kha yi tshul bzhin du / /
rdo rje kha T+wAM ga bzung ste / /
bdag la 'khyud pa'i phyag rgya ni / /
pad bcas rdo rje rgya gram mchog /
rdzogs sangs rgyas kyi kham phor grub / /
bdag 'khyud pa yi phyag rgya yis / /
rdo rje sems dpa' dpal sbyor ba / /
dbus kyi lha mo mchog chen po'i / /
gtsug lag ji lta'i rjes mthun par / /
dpal rdzogs rgya cher gar dag gis / /
mda' bzhi yongs su 'phang ba ni / /
bdud bzhi dag las rgyal bar 'gyur / /
rkang pa bteg cing 'phang ba dang / /
gzhibs te 'phang pa'i stabs dag gis / /
'khor lo'i phyag rgya ston pa ni / /
khams gsum dag la mchod par 'gyur / /
bya ba dang ni bzlog pa dang / /
dbrog pa dag gis khyad par du / /
sna tshogs phyag rgyas gar byed cing / /
khams gsum dag ni bsdu bar bya / /
lcug ma gang yang rung bzung nas / /
bdag la 'khyud pa'i phyag rgya yis / /
bud med thams cad rtsen nas ni / /
dpag bsam shing dag yongs su 'grub / /
gling bu len pa'i tshul ston no / /
pi waM len pa'i tshul ston dang / /
cang te'u tshul ston rnal 'byor dang / /
rdza rnga tshul ston rnal 'byor pa'o / /
myang ba btung ltar byed pa dang / /
sna yi myang ba rngub pa dang / /
mig btsum zhen pa bltab dang / /
thams cad bdag gis myang ba'o / /
rang 'byung lha mo dang bcas pa'i / /
phyag rgya sngags kyis gnyis med 'gyur / /
rdo rje sems dpa' bde chen skal bzang dpal khyod bdag cag sgrub la rtogs par mdzad du gsol / /
kye de bzhin gshegs pa kun gyi bdag nyid bde ba mkha' 'gro sgyu ma'i tshogs rnams bde ba'i mchog /
'gro ba'i rgyud rnams rnam pa sna tshogs 'dul mchog grub pa bdag la grub par mdzad du gsol / /
a la la ho / /
de bzhin gshegs pa'i sbyor ba rnam pa sna tshogs gar rnams bstan du gsol / /
dzaHhUM baM hoH kye ma bde mchog bde bas zung la rnam par sprul hUM snang bar mdzad du gsol / /
a la la la la ho /
de bzhin gshegs pa kun gyi mkha' 'gro sgyu mas slob ma gzung du gsol / /
mdzub mos mtheb mo mnan nas ni / /
rang gi mtheb mos mdzub mo mnan / /
dpal grub spyan gyi phyag rgya ste / /
mdzub mo mig gi 'bras bur bya / /
rdo rje thal mo mnyam sbyar nas / /
khong stong du ni sbyar nas su / /
sngags bcas gnas su gzhag bya ste / /
rim bzhin mtha' nas dgrol bar bya / /
rab tu dga' ba'i bdag la phyag 'tshal lo / /
de bzhin gshegs pa'i bdag la phyag 'tshal lo / /
de bzhin gshegs pa'i dam pa grub par mdzod / /
oM AHhUM /
dam tshig dam pa grub par mdzad du gsol / /
mchod pa chen po thams cad dag par mdzad / /
mnyam pa chen po'i gnas la rol du gsol / /
rab tu dga' ba rjes su chags pa'i mda' gzhu rab tu phra ba'i rgyas btab pa'i / /
rab tu dga' ba'i sbyor ba'i bde bas myos pa'i bde bas thams cad bdag la grub par mdzod / /
rab tu bde mchog rnam pa sna tshogs rnam par rgyal ba'i rgyal mtshan bsgreng ba'i longs spyod dang / /
rab tu dga' ba'i dbang phyug che mchog grub pa de bzhin gshegs pa rab tu sna tshogs bde ba'i mchog rol cig ho / /
bde bas bde ba slong zhing rnam par rol hUM snang bar mdzod / /
a la la la la ho / /
de bzhin gshegs pa kun gyi mkha' 'gro sgyu ma sna tshogs kun gyis slob ma gzung du gsol / /
kye bde ba'i mchog grub par mdzod / /
e ma'o bde ba gsol / /
dam pa rab tu zhugs par mdzod / /
bdag la rab tu bde bar 'gyur / /
a la la la la ho / /
e ma'o shi shi zhugs shing / /
mkha' 'gro bde mchog kun du zhugs / /
la lar rab tu drag cing skye bo drag la drag pa'i bud med sku ltar rab tu snang / /
'gro ba mtha' dag 'dul phyir la lar rab tu rno ba'i 'khor lo phyag na bsnams pa'i sku / /
la lar rab tu des shing zhi bar mi 'gyur sbyin pa tshangs pa'i skur yang ston par mdzad / /
la lar rab tu 'bar ba'i chags pa pad+mo'i dam tshig bdag la grub par mdzod / /
thams cad dbang bskur dbang phyug dam pa mi zad gter mchog bdag la grub par mdzad du gsol / /
kun mchog rgyal mtshan bsgreng ba'i rdo rje rin chen shin tu che ba bdag la stsol / /
lha mo kun gyi bde ba'i mchog /
mdzes pa'i zhal ni rnam par 'gyur / /
bde ba myong bar rab sbyor ba / /
mdzes par blta zhing gar byed pa'o / /
lha mo kun gyi bde ba mchog /
mdzes pa'i ma mchu sos mnan pa'i / /
'dzum pa'i phyag rgya mchog 'di ni / /
sangs rgyas thams cad dgyes par byed / /
sna tshogs b+han+d+ha brtag pa las / /
sna tshogs bdud rtsi'i rnam par dag /
lnga lnga lnga yi 'phro 'du yis / /
mtshan ma rnam pa lnga dang ldan / /
'od dang du ba dri dang sgra / /
lha mo'i gzugs ston bdud rtsir 'grub / /
rang byung gdod nas rnam par dag /
mnyam pa'i don ldan rol bar mdzad / /
byin brlabs mtshan dang rgyan ldan pa'i / /
mi mo rnams kyi reg bya'i mchog /
byin gyis rlobs shig rnal 'byor pa / /
gsang ba chen po rnam par rol / /
grub pa'i rdzas 'di thams cad la / /
hUM dang phaT kyis ldan par mdzod / /
mnyam nyid mi g.yo mnyam nyid mchog gi chos nyid can / /
thugs rje'i bdag nyid 'gro ba'i sdug bsngal sel bar mdzad / /
yon tan mtha' yas dngos grub thams cad sbyin mdzad pa / /
dri med mi g.yo mnyam med dam pa'i mchog chos can / /
yon tan shin tu phra ba'i cha la'ang tshad med de / /
dpe ni nam mkha' dang yang bskrun du yod ma yin / /
dngos grub mtha' yas mnyam med dpe dang bral ba rnams / /
sems can khams la dngos grub mchog rnams nges par stsol / /
rtag tu dri ma med pa'i thugs rje'i shugs las byung / /
smon lam grub pa 'gag pa med pa'i chos nyid can / /
'gro ba'i don sgrub rab tu brtson pa mtha' yas pa / /
thugs rje chen po'i bdag nyid rtag tu rnam par snang / /
tshad med tshad dang bral ba shin tu rdzogs pa yi / /
bde bar gshegs pa'i go 'phang dam pa brnyes gyur kyang / /
khams gsum rnams la dngos grub mchog stsol mdzad pa yi / /
thugs rje'i spyod pa mi g.yo 'gag par yong mi 'gyur / /
e ma'o shin tu bzang po'i chos nyid mchog dang ldan / /
mchog sbyin rnams kyi nang nas go 'phang mchog brnyes pa / /
khams gsum rnams la dngos grub mchog stsol mdzad pa yi / /
mgon po dus gsum sgrib pa med par rab mkhyen pas / /
dam tshig mchog gsum dngos grub dam pa bdag la stsol / /
dzaHhUM baM hoHru Ta ma Ta /
sma ra ra Ta /
hu lu hu lu /
pra si d+d+ha /
Tak+ki hUM dza /
ka ni ku ni /
hUM hUM /
Tak+ki ni hUM dzaH hu lu hu lu /
a la la la la ho /
shud+d+ha sid+d+ha /
daR+sha ya /
sarba ta g+han g+he /
ta g+he g+he /
Ta Ta g+he g+he g+he /
ta g+he ta g+he /
g+he g+he ta ta /
ta g+he ta g+he /
hen don Tak+ki hUM dza /
g+he ta /
g+he don Tak+ki hUM dza /
Ta a la la la la ho / /
ru Ta ma Ta /
thal mo brdab pa brtag pa'o / /
ta g+he g+he /
ta g+he na ta g+he na /
g+he na g+he ta /
g+he na g+he na g+he na /
rgyun gyi rnga'o / /
bdag cag dam tshig 'di la mngon du zhugs pa rnams / /
bcad gtubs lus la 'byung bar mi 'gyur zhing / /
grib mas phog pa'i sdug bsngal mi bzad pa'i / /
sku yi phyogs tsam mthong bas smon lam 'tsho ba dang / /
gzi mdangs lus la 'jug pa bye ba stong phrag gi / /
'od kyis phog pas 'jig rten khams kun snang ba dang / /
lus ngag sems dang tshe ni rdo rje rab brtan te / /
re smon thams cad dus 'dir 'grub par mdzad du gsol / /
dkyil 'khor rgyas pa la dmigs nas / /
thun mong 'das dang po brtsam / /
sems dpa' rnam pa gsum ldan par / /
rang rang sku gsung thugs kyi rtags / /
nyi dkyil thabs dang shes rab kyi / /
phreng ba gnyis dang ldan pa las / /
sku gsung thugs kyi mtshan mas brgyan / /
gtso bos ji ltar bzlas pa bzhin / /
'khor gyi dkyil 'khor rnam par gnas / /
gnas dang 'khor dang 'phro ba yis / /
mthun pa'i lha tshogs mnyes mdzad cing / /
rigs bsdus 'gro ba'i las la sbyar / /
gtso bo'i zhal nas sbyor sngags ni / /
rang gi gsang sngags bcu bzhi pa'o / /
de bzhin lha mo so so yi / /
sngags dang 'phro 'du las ldan pa'o / /
rdzogs nas mchod bstod bskul ba dang / /
gsol gdab 'gro ba'i las la sbyar / /
gnyis pa so so'i las bya ba / /
gtso sogs rim pa bzhin du ni / /
phyag rgya bzhi dang ldan byas te / /
'od kyi rig ma dang bcas shing / /
gsal ba rnam pa gnyis ldan par / /
rang gi gsang sngags brjod par bya / /
oM ma hA su kha badzra satwa AHdzaHhUM baM hoH /
rdo rje sems dpa' snying po'i gsang sngags yi ge bco brgyad pa'o / /
'khor gyi lha mo ma lus pa'i / /
bzlas rdzogs mchod bstod bskul bya zhing / /
rang gi las la sbyar nas kyang / /
so so'i gnas su bsdu bar bya / /
mnyam nyid dkyil 'khor kun gyi mchog /
don dam bde ba chen po'i sku / /
de bzhin nyid dbyings ye shes kyi / /
lha nyid brtson pas bsgom par bya / /
sna rtse thig le phra mo la / /
phyi yi dkyil 'khor bsdu bya ste / /
yi ge mtshan ma phra mo'i bar / /
mtshan ma lnga gsal bar du gnas / /
yi ge ka sogs da yig mtha' / /
nga nya spangs nas 'jug par bya'o / /
yi ge d+ha sogs k+Sha yig mtha' / /
phreng ba gnyis pa yang dag bri / /
dbus gnas par ni a yig phreng /
zla ba'i dkyil 'khor la bkod de / /
thig le zla tshes dang ldan par / /
tsheg drag zla ba gnyis yin te / /
a yig mi 'gyur bsgom par bya / /
dbus su rdo rje ngo bor gnas / /
de dbus rtag tu bsgom pa ni / /
'dod chags chen po bde ba che / /
'di de sangs rgyas thams cad kyi / /
sangs rgyas ri mor grags pa yin / /
ling ga 'greng ba rang 'byung ste / /
brla yi dbus su gzhug byas nas / /
ling ga rdo rjer byin brlabs te / /
rdo rje sems dpa' bdag sngon bskyed / /
b+ha gar ling ga bcug nas ni / /
der ni hUM yig bsgom par bya / /
shin tu dga' 'dra'i gzugs dag ni / /
sku gnyis ldan par spro bya'o / /
kun kyang khyab cing dri med pas / /
byang chub sems dag brtan pa'o / /
mtshan ma rnam pa lnga yi bar / /
gsal ba'i dkyil 'khor rnam par bsgom / /
rten dang brten pa'i tshogs rnams kyis / /
rnam dag de nyid gsal bar brtag /
dge bcu dag la rten bcas shing / /
bden bzhi dngos po gcig tu gnas / /
rten 'brel yan lag bcu gnyis tshogs / /
rgyu 'bras sna tshogs dag pa'i dbyings / /
yon tan tshogs rnams kun rgyas shing / /
tshangs pa'i gnas bzhi khyab mdzad nas / /
chos tshogs sum cu rtsa bdun las / /
ting 'dzin bzhi por 'jug par mdzad / /
rang bzhin ye shes drug dag las / /
rigs kyi mtshan ma sna tshogs snang / /
rnam thar brgyad po rten bcas shing / /
rdo rje theg pa'i tshul nyid mdzes / /
mdzad pa rgya chen phrin las rnams / /
yul drug dag gi phyag rgya che / /
mnyam nyid dkyil 'khor chen por spyod / /
thugs rje chen po'i char khebs dang / /
bdud bzhi las rgyal theg chen mchog /
mnyam par sbyor bas tshul 'jug cing / /
rtog pa'i sgrib pa sel bar mdzad / /
smon lam las grub mdzad 'phro las / /
theg chen yon tan ci yang 'byung / /
mtshan dang dpe byad rdzogs pa'i sku / /
brten pa'i theg pa sna tshogs sgrogs / /
dbang phyug la sogs yon tan brgya / /
phrin las bzhi yis rnam phye zhing / /
rten gnas rgyu dang spyod mdzad pa'i / /
gnas kyi mtshan ma 'grub pa yin / /
chags med mdzad pas spyod kun dang / /
nyon mongs mtshan mas gos pa med / /
bde chen dbyings las ma 'phros shing / /
sku gsung thugs kyi theg pa can / /
yon tan 'byung gnas 'chi med lngas / /
gang ba phyogs bzhir gnas dgod pa / /
shes lnga'i 'dod pa'i longs spyod tshogs / /
nyi shu bdun gyi rgyan gyis spras / /
phrin las mchod pa'i gnas gyur pa'i / /
'khor lo rang rtags mtshan mas mdzes / /
phyi yi mtshan ma tshogs dag gis / /
thams cad yon tan snang bas spras / /
sku gsum rdo rje'i rang bzhin gyis / /
sna tshogs phrin las dpag med tshogs / /
ye shes 'bar ba'i byin rlabs kyis / /
log rtog mtshan ma sreg par byed / /
mtshan nyid theg sogs gzhan dag las / /
khyad par 'phags pa theg pa'i mchog /
khams gsum gzhan rtog sbyong mdzad cing / /
lus sogs rnam par dag pa'i phyir / /
yon tan rgyan gyi rten dag las / /
sangs rgyas brgyad po sku snang mdzad / /
dregs byed 'dul phyir rigs mtshan mnan / /
snod bcud sgrol mdzad shes rab mtshon / /
srid gnas las byung rtog pa'i tshogs / /
gnyis med rang gi ngo bor mos / /
dbyings dang ye shes mnyam pa'i lha / /
snang srid gnyis med bsgom pa'i lha / /
thugs rje che la sprul pa'i char / /
tha ba las byung smin par mdzad / /
rang byung ye shes chen po las / /
tshogs brgyad snang ba sna tshogs nyid / /
thugs rje'i sprul pa dpag med kyis / /
stong gsum khams las 'gro bar byed / /
'byung ba'i snang ba tha dad rnams / /
thams cad rnam dag dkyil 'khor che / /
'khor ba'i rtog pas ma gos shing / /
byang chub thugs rje chags pa'i rtags / /
rdo rje sems dpa' bde chen sku / /
zla 'dra dmar ba'i mdangs dang ldan / /
chos dbyings stong pa'i ye shes las / /
rigs kyi mtshan ma bzhir snang zhing / /
phrin las tshad med rnam spyod pas / /
'brel pa'i don bzhin spyod par mdzad / /
khams gsum rgyal ba'i rgyan bcas pas / /
cha lugs sbyong zhing 'gying bar mdzad / /
ye shes lnga ldan zab mo dang / /
rgya chen rigs lnga'i sku snang mdzad / /
rang gi thugs bskul dran tshogs kyi / /
las la rnam par rol mdzad do / /
sna tshogs kun grub sku gsung thugs / /
khams gsum las rgyal gsung sgrogs shing / /
chags phyir zhi gnas lhag mthong gi / /
mtshan nyid 'brel pa ston par mdzad / /
mtshan bzang sum cu rtsa gnyis dang / /
dpe byad brgyad cus rnam spras pas / /
thun mong las grub zil gnon pa'i / /
dbyings dang ye shes 'brel pa'i rgyan / /
byang chub sems sogs bla gab la / /
thugs rje'i rim pas legs spras shing / /
mdzad pa'i las mang sna tshogs pas / /
'gro ba'i rnam rtog spyod par ston / /
g.yas su bsdu ba bzhi dag dang / /
g.yon du tshad med bzhi snang mdzad / /
spyi bor pha rol phyin drug dang / /
gzungs dang ting 'dzin rtags sna tshogs / /
phyogs bcu'i sangs rgyas kun 'dus pas / /
yon tan rgyan gyi rin chen la / /
rnam pa lnga yi tshul zhugs shing / /
yon tan rgyan gyis spras pa yis / /
rigs kyi mtshan ma mi nub phyir / /
gzugs mthun pa yi do ker can / /
yon tan sna tshogs rgyan bcas pas / /
de nyid kun gyis gzugs su ston / /
dge bcu yan lag rnam spras shing / /
zhabs la rnam thar brgyad kyis brgyan / /
bden bzhis gdu bus mdzes byas pas / /
rnam thar bzhi yi rang bzhin yin / /
dge dang pha rol phyin bcu yi / /
rked chings phreng ba nyi rim mdzes / /
chos bzang sum cu rtsa bdun gyis / /
tshangs skud bzhin du rgyan bcas shing / /
ma 'dres chos bzang bco brgyad pos / /
rim gnyis phreng bar ldan pa yin / /
phyag rgya rnam pa bzhi ldan zhing / /
'gro la de don ston par mdzad / /
phung po lnga rnams rnam dag pas / /
rigs lnga'i rgyan gyis mdzes par byas / /
'byung ba che rnams rnam dag phyir / /
lha mo bzhi dang kun du 'khril / /
skye mched bcu gnyis rnam dag pas / /
nang gi lha mo'i tshogs su byung / /
khams sogs spyod pa rnam dag cing / /
thugs rje'i phrin las rgya chen pos / /
lha mo'i tshogs rnams dgod byas nas / /
nyon mongs nyi shu dag par mdzad / /
ye shes snang ba bsam yas pas / /
sna tshogs dkyil 'khor cir yang snang / /
bar chad bgegs bzhi bsrung ba dang / /
dngos grub lhag par gnas pa'i phyir / /
brtson pas thun mtshams rnam pa bzhir / /
gtor ma'i las dag brtsam par bya / /
sgrib pa thams cad sbyong byed cing / /
tshogs kyi las rnams rdzogs byed pa / /
de nyid spyod dang mthun pa'i las / /
des ni mdzad pa rgya chen 'gyur / /
phyi rol dkyil 'khor zla gam la / /
dmar po'i tshon gyis kha bsgyur te / /
mkha' 'gro'i dkyil 'khor rnam lnga yi / /
thig le dbus dang phyogs bzhi ru /
dbus su rta yi rgyal po la / /
lha chen lnga yi mtshan mas bskor / /
shar du phyogs skyong zhing skyong la / /
lho ru mngon spyod ma mo'i tshogs / /
nub [(]du [,]tu [)]dbang la klu chen brgyad / /
byang du rgyas pa'i 'gro ba rnams / /
rang gi gsang sngags kyis bskyed cing / /
skur gyur ye shes 'od tshogs sbyang / /
sgeg mo dang ni na chung dang / /
myos dang de bzhin bdud rtsi dang / /
gcig pu dpa' dang 'dod chags sra / /
g.yon can bran mo de bzhin te / /
lan tsha la sogs ra kun dang / /
ka ra la sogs bdud rtsi bzhin / /
bdag nyid kun gyi ro grub pa / /
ma lus lus pa med par 'grub / /
sha dang chang dang ldan pa yi / /
bza' ba sna tshogs grub pa ni / /
dga' ba'i longs spyod skal mchog ste / /
tshe yi dam pa rab tu 'grub / /
a mra smin dang rgun 'brum dang / /
pa na se dang na le ker / /
a ru ra la sogs pa yi / /
'bras bu'i phyag rgya mchog rnams dang / /
kha ra sbrang rtsi byug pa yis / /
a mra la sogs tshi gus byug /
ha sa ka ra'i mar la sogs / /
mnyam pa'i dri yis bsku bar bya / /
yungs dang rgya skyegs la sogs pa'i / /
tshon gyis mthun par kha bsgyur nas / /
shun pa dro ba la sogs byas / /
mchod pa'i tshe na dbul bar bya / /
thod pa'i nang du sbyar byas pa'i / /
bza' btung bca' ba la sogs rnams / /
ha hoHhrIHyis sreg sbyang brlab / /
mkha' 'gro'i 'khor lo bsngo bar bya / /
gtor ma rdzas chen ma lus pa / /
dang po dri yi chus sbyangs shing / /
sna tshogs sgra snyan ba dan sogs / /
bkod pa'i mchod gtor brlabs la spel / /
sangs rgyas rdo rje sems dpa' nyid / /
rta mchog gzugs su sprul byas nas / /
mdzes pa'i phyag rgya sngags ldan pa / /
mkha' 'gro'i tshogs rnams bsdu bar bya / /
oM badzra TA ki nI b+h+yo / /
e a ra li dza dza /
'khor bcas bsdu bar 'ongs pa dang / /
dam tshig phyag rgya rnam gsum bstan / /
oM badzra gu h+ye dr-i sh+ya ho / /
sa ma ya s+t+waM /
oM badzra gu h+ye dr-i sh+ya ho / /
sa ma ya s+t+waM /
oM badzra gu h+ye dr-i sh+ya ho / /
sa ma ya phaT /
oM ar+g+haM puSh+pe d+hU pe gan+d+he pU dzA s+pha ra Na i daM ba liM kha kha khA hi /
yaM las skyes pa'i gzhu 'dra'i dbyibs / /
ba dan g.yo bas mtshan pa ste / /
raM byung me yi dkyil 'khor 'bar / /
dmar po gru gsum raM gyis mtshan / /
kaM byung thod pa mtshan ldan nang / /
'od gsal chags med gnas pa yi / /
mi sha la sogs phyogs dang mtshams / /
a las byung ba'i zla ba dang / /
hUM byung rdo rjes bkab byas nas / /
hUM oM hrIHtrA bzhi rnams so / /
oM AHhUM /
sarba pany+tsa a mr-i ta hUM hrIHthA /
rim bzhin sngags dang phyag mtshan dang / /
skur 'gyur 'phro dang 'du ba yis / /
ye shes bdud rtsi dgug bya ste / /
rdo rje bzhugs nas snod bzang bltams / /
zla 'dra 'od zer lnga bcas pas / /
dkyil 'khor 'khor bcas tshogs mnyes bya / /
oM 'jig rten kun gtso mnga' mdzad pa'i / /
'jigs byed dregs byed stobs ldan pa / /
bde gshegs sras sogs bran mdzad pa'i / /
byang chub sems ldan snying rje can / /
dbang phyug chen po chung mar bcas / /
de bzhin khyab 'jug tshangs pa dang / /
brgya byin 'dod dga' chung mar bcas / /
lha chen 'khor bcas tshogs rnams dang / /
phyogs skyong brgyad po 'khor dang bcas / /
klu chen brgyad po 'khor dang bcas / /
mkha' 'gro drag mo gsus 'dzin ma / /
dur khrod ma tshogs 'khor bcas dang / /
gzhan yang lha srin sde brgyad dang / /
'gro ba drug po 'khor bcas rnams / /
sku gsung thugs sogs sbyang byas nas / /
rang gi lha yi gzugs 'dzin rnams / /
gnas 'dir 'dus pa'i dam tshig can / /
mchod gtor rgyun dang bcas pa bzhes / /
dam tshig srungs shig dam tshig can / /
las la brtson pa'i mkha' 'gro rnams / /
mkha' 'gro drag mo 'khor bcas rnams / /
rnal 'byor sgrub pa'i grogs mdzod cig /
las mkhan rdo rje bran bcas pas / /
zhi rgyas dbang drag las grub cing / /
theg chen gsang sngags bsrung ba dang / /
nad dang gdon sogs zhi ba dang / /
tshe dbang bkra shis spel ba dang / /
bde legs 'bras bu grub par mdzod / /
oM AHhUM pad+ma mu ka hUM hUM /
rta mgrin phyag rgya rnam gnyis kyis / /
las rnams dngos grub tshogs gyur cig /
dngos grub dbang du byas nas ni / /
rang gi gnas la dgod par bya / /
oM hrIHDA ki nI i maM ba liM ta pra tIts+tsha hUM khA hi /
oM AHhrIHkhA hi /
thugs rje chen pos gzigs nas kyang / /
sna tshogs rgyud rnams sprul mdzad pa'i / /
gar mkhan 'khor lo'i rgyud mnga' ba / /
drag po zhi mdzad khyod phyag 'tshal / /
sna tshogs gar gyi rnam par sprul la phyag 'tshal lo / /
rdo rje la sogs mtshon chas rol la phyag 'tshal lo / /
ma lus lha yi lha mchog skyong la phyag 'tshal lo / /
dpa' bo rtsal rdzogs stobs bcu'i shugs la phyag 'tshal lo / /
oM a ti b+hU ho / /
a la la la la ho / /
thun bzhis dus su bya ba las / /
rdzogs nas dkyil 'khor mchod bstod cing / /
rang las byung te mdun gzhag nas / /
gsol btab las la bskul bar bya / /
oM khyod kyis sems can don kun mdzad / /
rjes su mthun pa'i dngos grub stsol / /
sangs rgyas yul du gshegs nas kyang / /
slar yang 'gro ba'i don la dgongs /
oM badzra gats+tsha muH /
de nas phyag rgya rnams dgod pa / /
rim bzhin bdag la bsdu byas nas / /
rnam gsum sems dpa' hUM la thim / /
rim bzhin thig le mnyam pa'i dbyings / /
rjes 'byung mtshan ma'i skur gnas te / /
mtshan med rgyan dang cha lugs gsal / /
go cha go bcings bsrung bya zhing / /
dbang bskur dbu rgyan cod pan ldan / /
kaM haM oM tuM rat+na mA le a b+hi Shiny+tsa /
paT laM ba /
a b+hi laM hUM /
spyod lam kun du ma nyams par / /
lha nyid du ni bsgom par bya / /
dbang po'i snang ba yul dus rnams / /
dkyil 'khor rol pa'i tshul du brtag /
bza' btung byin brlabs ma nyams bzlas / /
sgyu ma gnyis med ye shes rol / /
byed spyod tshogs gnyis rgyu ru brtag /
thams cad 'gro ba'i don du spyad / /
blo mchog mkhas shing rtsal ldan pas / /
bla ma mnyes las byung ba'i don / /
tshogs gnyis dus gcig rdzogs pa yin / /
rgyal ba rnams kyi yul la sbyor / /
gang zhig phyi yi g.yeng bral zhing / /
nang gi bdag nyid gsal 'dod pas / /
mnyam bsams las rnams gdungs bsal nas / /
bla ma'i bdud rtsi'i ro myang bya / /
las dang po yis brtsam bya ba / /
zhi gnas mi mthun rgyu spong zhing / /
lus sems bde bar bzhugs byas nas / /
skye ba'i mtshan nyid bsam par bya / /
kye ma'o rang bzhin la rmongs rnams / /
blo bur rtog pas kun du bslad / /
de bzhin yun ring goms shugs las / /
bde sdug gnyis tshogs dbang spyod pas / /
'khor ba'i nyon mongs tshogs su snang / /
la las zhen chags rnam par 'khrul / /
la las spong 'dod sdug bsngal rgyu / /
la las spyod 'dod gnas ma dag / /
dga' ba kun la spyod rnams kyang / /
lus ngag g.yeng zhing sdug bsngal rgyu / /
snang bde mnyam pa'i don gnas na / /
sku gsung gnyis su med pa'i lam / /
grol lam thabs la brten pa dag / /
bde ba'i ye shes rtogs bya'i phyir /
rtsa rlung so so'am thun mong gis / /
nyams myong bskyed par bya ba yin / /
'gro ba kun gyi phung po la / /
'khor lo dkyil 'khor bde chen bzhugs / /
rnal 'byor mthong bar 'dod pa yis / /
phung po'i dkyil 'khor blta bar bya / /
'og tu bskyed pa'i rkyen dbang gis / /
gtum mo raM bcas yang dag sbyor / /
dbyings snang ri bong 'dzin pa la / /
ye shes rdo rje rtse lnga gnas / /
dmar po oM sogs yig bcas pa'i / /
dbyibs can sprul sku gyen du phyogs / /
dkar po hUM sogs thur bltas pa'i / /
chos skus mngon du phyogs par mdzad / /
sgra gnas oM sogs yi ge tshogs / /
longs sku dmar po gyen du phyogs / /
tshangs bug 'og tu bde ba che / /
haM sogs dkar po thur bltas pa'o / /
steng gi yud tsam dgag byas pas / /
rgyun mi 'chad par rdo rjer bstim / /
bskyod pa'i ba dan gnyis bskul bas / /
'og nas yud tsam yud tsam dgag /
rgyun mi 'chad par 'dren byas te / /
ri bong 'dzin pa'i khams zhus brgyan / /
bar skabs stod smad yan lag rnams / /
nyam chung 'bar sogs drags gyur na / /
cung zhig sbyor ba glod bya zhing / /
g.yas g.yon steng 'og spro ba dang / /
spyod lam sogs kyis bcos byas nas / /
bde 'gyur gang bzhin bslab par bya / /
de bzhin dbang po gzhan dag dang / /
tshangs bug rten gnas dag kyang bsdu / /
dbye ba bzhi 'bum brten nus na / /
bum pa gang bar gnas pa yin / /
'byung 'jug gnas pa'i 'phro 'du yis / /
mtshan ma gsal bar brtag par bya / /
zla ba rdo rjes rgyas pa na / /
'khor ba'i gnas su rim pa bzhin / /
g.yas g.yon sdang mig gsum bsgyur zhing / /
sdigs mdzub hri yi stsol bas spel / /
de bzhin gling bzhi gnas spro zhing / /
slar nyid bde chen gnas su bsdu / /
haM las 'dzag pa'i bdud rtsi yis / /
dga' ba bzhi yi rim skyed cing / /
phung po bcud bsdus k+Sha rtser gzung / /
dga' ba chen pos rnam myos par / /
hUM gsum phyag rgyas 'dren byas nas / /
phyi yi dkyil 'khor spro bar bya / /
dngos kun bde ba'i ros rgyas te / /
stong nyid zag med ye shes gsal / /
de ltar 'khor ba mya ngan 'das / /
bde chen stong nyid rgyas btab nas / /
rang gi mtshan nyid rnam gsal cing / /
rtog pa'i mtha' las rnam par grol / /
lhan cig skyes dga'i ye shes te / /
sprin med nam mkha' dri bral zhing / /
brtan zhing 'bigs byed med par gnas / /
tshe 'dis sangs rgyas mngon du 'gyur / /
chags lam gzhan la brten pa yis / /
mtshan ldan rigs dang mthun pa la / /
dbang bskur byin brlabs gdams ngag 'bogs / /
glu dbyangs sman dang brdas bskul nas / /
b+ha ga'i mtshan mar rnam brtags te / /
phyag rgya so so'i sbyor ba dag / /
lnga nas drug cu rtsa bzhi'i bar / /
sbyor thabs drug cu rtsa bzhir bcas / /
phung po'i dkyil 'khor brtag bya ste / /
bsgrub gnas rol pa'i gnas shes bya / /
spyod pas gtum mo legs sbar bas / /
srub thabs sbyor ba 'dres pa yis / /
lnga phung sbyin sreg byas nas su / /
sprul skus lus rtog sbyong bar mdzad / /
gong nas gong du sbyor ba yis / /
chos dang longs spyod gnas spyod pas / /
sems dag dri ma rnam par spangs / /
bde ba chen po gnas rgyas pas / /
dga' dang mchog dga' rnam dga' dang / /
lhan cig skyes dga' lugs su 'byung / /
rdo rje dbyings mtshams sbyor ba'am / /
'bar ta ka ta'i rtse mor gzung / /
gling bzhis rtse rnams bsdu bya ste / /
steng gi mtshan mas blta bar bya / /
dga' ba ma skyes bar dag tu / /
ma zin zin par brten gnas bya / /
lugs bzlog hUM dang k+ShaHyis 'dren / /
gtum mo nas bzung bde chen 'bar / /
dga' ba bcu drug 'phel gyur nas / /
phyi yi gling bzhir spro bar bya / /
shes rab la la thur bltas pa'i / /
yi ge las byung dkar po yis / /
'khor lo bzhi dang sbyor byas nas / /
k+ShaHrtse'i gnas gzung gong ma bzhin / /
thabs ldan sa dang gyen bltas la / /
gcig 'gyur a wa d+hU tIr zhugs / /
de la sprul pa'i 'khor lo yis / /
lus kyi dkyil 'khor rgyas par byas / /
slar nyid chos kyi 'khor lo'i gnas / /
bde ba'i ye shes gzung byas te / /
zin dang brtan dang bogs dbyung dang / /
dbyung du med pa'i gnas 'jog pa'o / /
phyi yi gnas kyang rgyas byas shing / /
gzung med 'dzin dang bral bar gzhag /
khams gsum dngos po de lta bur / /
bde ba che las gzhan ma yin / /
blo mchog sbyangs pa'i 'phro ldan pas / /
phyi nang chos kun mkha' bzhin gsal / /
snang srid rang las rnam grol zhing / /
'byung 'jug med par ye shes che / /
dbang po drug gi yul snang bas / /
de las gzhan med byang chub sems / /
rtog pa mtha' rnams 'dzin med pa'i / /
snang gsal bde ba chen po'i chos / /
gnas med btang snyoms chen po'i gnas / /
rtsol bral byang sems rtsol ba'i don / /
bcos med dran pa rang dgar gnas / /
chos nyid mnyam pa'i rgyan dang bcas / /
byung tshor 'gog dang rjes dran med / /
ma bcos mtha' bral bde ba'i rgyun / /
mngon sum gsal ba nyams myong ba / /
snang srid ma g.yos phyag rgya'i tshogs / /
chos kun rang bzhin de lta bur / /
bde chen rdo rje sems dpa'i sku / /
gsung thugs yon tan phrin las brgyan / /
ma rtsol rgod pa chen po'i dbyibs / /
de dus mtshan ma rnam myong ba / /
lus rtog sgra sogs snang zhing stong / /
gsal ba'i don las gzhan mi 'gyur / /
chos rnams gang la chags sdang med / /
mkha' la khyung chen gnas pa dang / /
chu la nya chen 'phyo ba bzhin / /
byis pa rnams ni gzugs sogs chags / /
'bring po'i blo ldan chags bral spyod / /
gzugs sogs ngo bo nyid shes pas / /
blo mchog rnams ni grol bar 'gyur / /
gzugs brnyan lugs ma la sogs la / /
rnal 'byor 'byung bar mi 'gyur gyi / /
byang chub sems la rab brtson na / /
de las rnal 'byor lhar 'gyur ro / /
byang chub sems ni rdo rje ste / /
sangs rgyas kun gyi bdag nyid yin / /
de bas thams cad bdag sbyor bas / /
sangs rgyas thams cad thob par 'gyur / /
de bas bdag nyid lhar sbyor bas / /
bdag nyid rab tu bsgrub par bya / /
'di yis sangs rgyas thams cad dang / /
dpa' bo rnams dang thams cad kyang / /
rdo rje 'dzin pa thams cad du / /
tshe 'di nyid la 'grub par 'gyur / /
sbyor ba bzhi la legs gnas shing / /
ting nges 'dzin nyams pa med pa'i blos / /
seng ge ri brags rgyu ba bzhin / /
'jigs med thams cad zil gyis gnon / /
thams cad mnyam pas spyad bya ste / /
'dod pa'i longs spyod kun gyis brgyan / /
bza' spyod kun la rol bya zhing / /
rigs kyi dkyil 'khor mchod par bya / /
rnal 'byor thams cad nyer spyod pas / /
dpal ni bzhir 'gyur 'grub par 'gyur / /
rnal 'byor kun ni bcom ldan 'das / /
rdo rje sems dpa' de bzhin gshegs / /
de yi nye bar sbyor ba ni / /
khams gsum ma lus thams cad do / /
rnal 'byor kun gyis longs spyod kyis / /
ji ltar bde bar rten byed cing / /
rang gi lha yi rnal 'byor gyis / /
bdag nyid rab tu mchod par bya / /
rjes su sbyor bas mchod byed cing / /
rnal 'byor kun gyi bde ba dag /
bdag nyid rab tu myong byed na / /
shin tu sbyor bas 'grub par 'gyur / /
sangs rgyas kun gyi bdag nyid kyi / /
ra sa ya na'i bde ba 'dis / /
rdo rje sems dpa'i dpal tshe dang / /
[(]long [,]lang [)]tsho nad med bde ba 'grub / /
sangs rgyas kun dang mnyam sbyor bas / /
sangs rgyas kun dang mnyam par 'gyur / /
sangs rgyas kun dang mnyam pas na / /
sangs rgyas thams cad rab tu 'grub / /
rdo rje sems dpa'i dpal sbyor ba'i / /
mthu 'di nyid kyis thams cad du / /
mdor na phyag rgya thams cad ni / /
so so dag nas rab 'grub 'gyur / /
lta bas mi ngoms pa yi sku / /
thams cad bdag nyid ston par mdzad / /
legs so zhes pa grub pa ni / /
dam pa dag kyang rab tu stsol / /
sku gsum dbyer med las byung bas / /
sems can kun don rnam 'phrul zhing / /
mdzad pa rgya chen sna tshogs kyis / /
don bzhin sprul pa mdzad pa yin / /
brtson ldan shes rab mchog gyur pa'i / /
mkhas mchog rnams kyis rnyed dka'i don / /
sangs rgyas thams cad mnyam par sbyor / /
mkha' 'gro sgyu ma bde mchog las / /
skyes mchog gang gis drin rnyed pa'i / /
rgya mtsho las byung rin po che / /
'gro ba'i don du brtag byas pas / /
'jug pa po rnams dga' bar gyis / /
rgyud rgyal rnams kyi rtsa ba'i don / /
gsang ba'i de nyid bzhi bcu gnyis / /
gces bsdus rtog pa bcu pa dang / /
phyi ma'i phyi ma phyi ma las / /
gsang don rnam par dgod byas pas / /
'khrul rtog mi tshig bslad bral zhing / /
rgyud gzhan tshig phrad tsam bkod de / /
rgyal ba'i gsung bzhin rnam par bsdebs / /
cung zad bsags las byung ba yi / /
dri med ston ka'i zla 'dra bas / /
'gro ba'i ye shes gsal mdzad nas / /
dpal ldan sku gsum thob par shog / /
dpal rdo rje sems dpa'i gsang ba'i don rnam par dgod pa zhes bya ba / /
slob dpon ku ku rA dzas mdzad pa rdzogs so // //
rgya gar gyi mkhan po bid+yA ka ra sih+ha dang /
zhu chen gyi lo tsA ba ban+de lha rin po ches rgyud 'grel dang gtugs te gtan la phab pa'o / /
[]
