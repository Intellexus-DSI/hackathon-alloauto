@## / /
rgya gar skad du /
shrI gu h+ya sa mA dza sA d+ha naM sid+d+hi saM b+ha ba ni d+hi nA ma /
bod skad du /
dpal gsang ba 'dus pa'i sgrub pa'i thabs dngos grub 'byung ba'i gter zhes bya ba /
dpal rdo rje sems dpa' la phyag 'tshal lo / /
zab gsal gnyis med dag pa'i bdag nyid kyis / /
bdag dang gzhan don phun sum tshogs pa'i sku / /
dpal ldan chos kyi dbyings kyi phyag rgya la / /
rgyal sras rgyu dang bcas pa rab 'byung zhing / /
rtag sogs rgyu 'dras khams kun rab bkang nas / /
ji srid bar du don mdzad rgyun mi 'chad / /
khyab bdag rdo rje sems dpa' de dang ni / /
de yi sras rnams la yang phyag 'tshal lo / /
khams gsum rgyu dang mi rgyu kun khyab pa / /
snying ga'i dbus bsam de la brtan sogs skye / /
chos bdag khros pas kyang ni mi gnon pa / /
mi shigs thig le gang yin rtogs par mos / /
blo dang ldan pa rnams kyis pad+ma kha 'byed pa / /
rmongs pa sreg byed snying gi mun pa sel mdzad pa / /
yon tan dag pa'i mkha' la rgyu zhing 'jigs bral mdzad / /
bla ma dam pa rnams kyi zhal snga rgyal gyur cig /
dpal ldan gsang 'dus mtsho chen las / /
bla ma'i brgyud rim gru gzings kyis / /
yid bzhin nor bu rnam pa gsum / /
sman pa'i zhabs kyis rnyed pa'o / /
de rnyed dpe mkhyud spangs byas te / /
'di ni thun mong cig shos kyi / /
dngos grub 'byung phyir gter 'dra ba / /
phan phyir bdag gis brtsam par bya / /
gzhung gzhan spangs te bla ma'i brgyud rim gyis / /
dpal dang ldan pa'i mnyam 'dus sgrub pa'i thabs / /
dam pas gsol ba btab phyir rab brod cing / /
dad pas ci nus bdag gis bshad par bya / /
de la kha cig ni yang dag pa'i man ngag dang bral ba rnams ni dam pa ma yin par mkhas par grags pa rnams la bla ma nyid du khas blangs nas de'i lam la zhugs te /
dka' thub dang smyung ba dang /
brtul zhugs la sogs pas don dam pa gcig po la dpyod cing /
'di snyam du bdag gi rgyu'i 'khrul 'khor la sogs pa dang lhan cig tu skyes kyang /
de rnams kyis stong pa'i dngos po ni yod de /
de tsam zhig brtags pas mngon du byed kyang /
dngos po la don dam par zhen pas stong pa nyid mi shes te grol ba dang rgyang ring du 'gyur ro / /
ji skad du /
stong pa nyid ni ma shes pas / /
kun la 'das pa des mi shes / /
dngos dang dngos med rnam 'jigs pas / /
stong pa nyid ni shes par bya / /
zhes 'byung bas so / /
yang kha cig dge ba'i bshes gnyen dang phrad zin kyang /
dam pa ma yin pas de'i lam la zhugs te /
bdag la sogs pa dang bral ba'i phung po dang skye mched dang /
khams rnams mi rtag pa la sogs par 'jig cing /
sdom pa'i snod la brten te /
zhugs pa la sogs pa'i lam gyi phung po la sogs pa la grol nas lhag ma dang bcas pa dang /
lhag ma med pa'i mya ngan las 'das pa mngon du byed do / /
'di yang ma rig pa dang 'brel pa'i phyir 'bras bu phyir ldog pa can zhes bya ste /
de yang ji skad du /
rtsa ba'i rnam shes log gyur nas / /
lhag bcas lhag ma med gyur pa'i / /
rnam grol 'bras bu thob 'gyur yang / /
mngon du rgyu ba med pa yi / /
ma rig bag chags dang 'brel phyir / /
rnam par snang mdzad gang chen mtshos / /
de la thugs rjes gzung ba'i phyir / /
dpal ldan go cha'i 'od zer dang / /
phyag gis dbu la reg mdzad nas / /
de yi ro myong zlog mdzad de / /
yang dag lam la 'dzud par mdzad / /
ces gsang ba'i rim pa phye ba las gsungs so / /
yang kha cig ni dge ba'i bshes gnyen dam pa dang phrad du zin kyang /
de rnams kyis brgyud rim mkhyud pas /
sbyin pa la sogs pa pha rol tu phyin pa bcu bskal ba mi nyung bar bsags nas /
sa'i de bzhin nyid du mngon du byed cing rim gyis sa bcu mngon du mthar thug par byed do / /
de'i sprul pa'i sbyor bas dga' ldan gyi gnas nyid du skye ba len pa dang /
gling la sogs pa la gzigs par mdzad nas yum gyi lhums su 'jug pa dang /
lhums nas bltam pa dang /
gzhon nu rol pa mdzad pa dang /
khab bzhes pa dang /
btsun mo'i 'khor gyi nang nas byung ba dang /
rab tu byung ba dang /
dka' ba spyad pa ston pa dang /
de'i tshe bde bar gshegs pa rnams kyis sngon rang nyid mngon par rdzogs par sangs rgyas pa'i man ngag rang rig chos kyi sku mngon du byed pa bstan pa'i phyir /
til gyi gong bu bzhin du ched du longs spyod rdzogs pa'i skur bstan te /
ye shes kyi phyag rgya gnang nas /
snyoms par 'jug pa'i cho gas rtsa ba'i ye shes dmigs pa dang bral ba /
sbyor ba gnyis kyi bdag nyid sngon dang phyis kyi sbyor ba mngon du byas te /
bdud btul chos kyi 'khor lo bskor ba la sogs pa mdzad do / /
don de lta bu'i snod dkon par gzigs nas /
sba bar mdzad de sangs rgyas pa'i tshul so sor mthong bar mdzad do / /
bla ma chen po'i zhal nas ji skad du /
ci'i phyir shAkya thub pa yis / /
grangs med par du tshogs bsags kyang / /
'di don ma rtogs nai rany+dzar / /
ci yang ma yin ting 'dzin gnas / /
de tshe bde gshegs kun gyis kyang / /
thal byung blo chags de bzlog ste / /
nam mkha'i dbyings ltar rnam dag pa'i / /
zab gsal gnyis med rab bstan te / /
nam phyed dus su rgyal ba ltar / /
de nyid bsgoms pas tho rangs su / /
skad cig gis ni yang dag rtogs / /
byang chub snying por zhugs byas nas / /
dpung chen bdud rnams rab bcom ste / /
sems can gzung bar bya ba'i phyir / /
chos kyi 'khor lo bskor ba'o / /
de nas bzung ste don mchog 'di / /
skal ba ldan pa 'ga' zhig la / /
zhal nas zhal dang snyan nas snyan / /
brgyud de nges pa'i don bstan pa'o / /
zhes gsungs so / /
de bas na sangs rgyas thams cad sangs rgyas pa'i tshul 'dis shes par bya'o / /
gal te lam gzhan gyis sangs rgyas pa srid na ni /
de'i bla ma dang bcas par 'gyur ro / /
de bas na 'bras bu sku gsum ni gcig kho na ste de'i lam ni sngags kyi spyod pa 'di'o / /
ji skad du rnam par snang mdzad byang chub pa'i rgyud las /
sangs rgyas dus gsum las byung ba / /
sku gsung thugs kyi rdo rje can / /
gzhal med ye shes thob pa ni / /
rdo rje sngags kyi don sgom yin / /
zhes 'byung bas so / /
sngags kyi spyod pa la mos pa de dag kyang bzhir shes par bya'o / /
kha cig ni phyi'i gtsang sbra la sogs pa dang /
bdag gi de kho na nyid la sogs pas lhag pa'i lha mnyes par byas pas mngon par mtho ba'i dpal nyams su myong bar byas nas /
bsod nams dang ye shes kyi tshogs rdzogs par byas nas sangs rgyas kyi go 'phang thob par 'dod do / /
yang kha cig ni phyi'i gtsang sbra la sogs pa bya ba dang bya ba ma yin pa spangs nas /
mtshan ma dang bcas pa dang /
mtshan ma med pa'i ting nge 'dzin gyis mngon par mtho ba'i dpal nyams su myong nas /
tshogs gnyis bsags nas sangs rgyas kyi go 'phang thob par 'dod do / /
yang kha cig ni gtsang sbra la sogs pa smad cing nang gi rnal 'byor dam tshig sems dpa' dang /
phyi rol gyi ye shes sems dpa' phyag rgya bzhi dang ldan pa mnyes par bya ba la sogs pa'i rim pas rang gi lha mnyes par byas pas mngon par mtho ba'i dpal nyams su myong nas /
bsod nams dang ye shes kyi tshogs rdzogs par byas nas sangs rgyas kyi go 'phang thob par 'dod do / /
de dag kyang bcom ldan 'das kyis de lta bu la mos pa'i gdul bya gzung ba'i phyir thabs gsungs pa ste /
phyag rgya chen po'i lhan cig byed pa yin par shes par bya'o / /
phyag rgya chen po'i lhan cig byed pa ni 'di lta ste /
gang dag sems ji lta ba bzhin du brtag pa'i thabs la /
brtson 'grus 'bar ba dang ldan pa rnams kyis bskyed pa dang rdzogs pa'i rim pas skad cig re re la yang snod dang bcud dang lam dang 'bras bur bcas pa sbyong bar byed cing /
rnal 'byor dang phyag rgya la brten nas tshe 'di nyid las rab dang rab kyi mthar phyin par 'gyur ba la som nyi med pas bla na med pa'o / /
de ston par byed pa'i gzhung ni dpal ldan 'dus pa ste /
ji lta bu zhe na /
chos phung brgyad khri bzhi stong dag /
'dus phyir snod yang dam pa'o / /
rmongs pa'i mun nag [(]sal [,]sel [)]bas na / /
sgron ma'i mchog ni 'di yin no / /
rta rgod lta bu'i sems 'dul bas / /
'thad pa'i srab skyogs 'di yin no / /
rnam shes glang chen yan lta bu / /
'gugs phyir lcags kyu dam pa'o / /
rnal 'byor mchog tu nges pa yi / /
dam sdom can gyi tshong 'dus so / /
'khor ba'i rgya mtsho chen po las / /
sgrol byed gru ni chen po'o / /
mngon mtho nges legs khang bzang gi /
steng du phyin byed them skas so / /
rnam rtog las byung nyon mongs kyi / /
grong khyer 'joms shing grol ba yi / /
'khor lo skyong phyir rgyal po'o / /
bcom ldan rdo rje 'chang chen pos / /
nye bar bstan pa'i mdo sde dang / /
de 'dra'i tshul len rgyud 'di ni / /
kun gyi phyi ma gsungs pa ni / /
don rnams de ru gtan la phab / /
'di don sgom byed rnal 'byor pa / /
ma 'ongs rdo rje 'chang ba bas / /
dga' dang rtsod pa med pa dang / /
srung ba dang ni dran pa dang / /
bag yod pa yis brtson bya'o / /
de lta bu'i gzhung de la rtog pa mngon du gtong ba'i nyan pa po rnams khas len pa'i yan lag dang /
gleng gzhi phun sum tshogs pa'i rnam par bshad pas /
gang zag gzhan yid brtan du rung bar bya ba ni bsdus pa'i don du bshad pas der zhes bya'o / /
ye shes las sprul pa'i 'khor de bzhin gshegs pa la sogs pa rnams la rgyud kyi don ji ltar bstan pa yang der shes par bya ste /
de'i phyis 'byung ba'i don rje btsun rnams kyis snod du rung bar byas pa'i gang zag la rgyud kyi don ji ltar bsdus te bstan pa de sgrub thabs kyi rim pa 'dir rgyas par bshad par bya'o / /
de la dang po snying rje'i stobs las skyes / /
byang chub sems ldan sbyin pa la sogs brgyan / /
dpal ldan 'dus pa'i 'khor lor cho ga bzhin / /
dbang bskur gnang ba thob pas rim 'di bya / /
gang zhig dgon pa chen po'i sa phyogs sogs / /
gang rung gnas su stegs bu grub bzhi pa / /
tsan+dan mchog sogs byugs nas bde ba'i stan / /
rdo rje skyi la mo krung 'dug bsam gtan bya / /
dang por tho rangs nyi dbus su / /
steng sogs kyis dag mthing ga'i hUM / /
'od zer gyis mthong yul dmigs te / /
snying rje la sogs bsgom par bya / /
'od zer gyis gsal sangs rgyas dang / /
bla ma la sogs mdun du dmigs / /
gzugs rdo rje la sogs pa yi / /
mchod pa'i sprin spro phyag kyang 'tshal / /
gang zhig thogs med dus nas srid pa'i chu rgyun la / /
rtog pas rnam par bsgos pa'i sdig pa ma lus rnams / /
thugs rje cher ldan khyod kyi mdun du yang / /
gsam du dmigs pa gsal te bshags par bgyi / /
sangs rgyas dang ni byang chub sems dpa' dang / /
'phags pa gzhan rnams kyi yang dge ba gang / /
ma lus bdag gis de dag yi rangs nas / /
bla med yang dag byang chub phyir bsngo'o / /
spros med thugs ni zla ba lta bu ste / /
mtha' yas don du thabs kyi sku chen po / /
rtag tu bdag gi yid dang dbyer med pa / /
bde bar gshegs pa rtag tu skyabs su mchi / /
rtog pa kun las nges par grol ba yi / /
dam pa ma lus kun gyi phun tshogs rten / /
dngos po kun gyi ngo bo gcig pa po / /
chos la bdag ni rtag tu skyabs su mchi / /
bcings pa ma lus rnam par spangs pa yi / /
dpal ldan snying rje mchog gis rab drangs pa / /
rab tu dga' la sogs pa rab gnas pa'i / /
'dul ba'i dbang po'i tshogs la phyag 'tshal lo / /
bsam pa dag pas rnam smin dag pa yis / /
sgrib pa'i bag chags ma lus kun bcom ste / /
mi 'phrog pa yis brgyan pa'i sems kyis kyang / /
byang chub tu ni sems ni bskyed par bgyi / /
sras dang ldan pa'i bde bar gshegs pa yi / /
thun mong lam ste pha rol phyin pa bcu / /
rdzogs sangs rgyas kyi bdag nyid yid kyis ni / /
da ltar 'dir ni bdag gis bstan par bya / /
sdug bsngal la gnas sems can rnams / /
snying rjes yang ni dmigs byas te / /
byang chub sems ni dpag med pa / /
rin chen bdag gis bsam par bya / /
rang bzhin med phyir stong pa nyid / /
rgyu med pas na mtshan ma med / /
rjes su dpag pa dang bral bas / /
smon med nyid du nges pa'o / /
oM shU n+ya tA dz+nyA na badzra swa b+hA wa At+ma ko\u0f85 haM /
sngags des bdag gzhan dngos po kun / /
gcig byas de nyid gsum mtshan ma / /
dgyes mdzad yas mar sbrengs pa yi / /
mdun gyi mkha' la bsam par bya / /
stong las nyi dkyil hUM nag las / /
rdo rje zer 'phros phyi rol bcad / /
'og dang phyogs mtshams steng spros pas / /
sa gzhi ra ba bla rer bskyed / /
b+hU~M 'khor rtsibs bcu 'od zer drag /
pad nyir khro bo 'khor lor bsgom / /
de dbus hUM mdzad rtag pa sogs / /
gnas 'gyur de las chos 'byung bskyed / /
gru gsum dkar po gyen la gnas / /
sna tshogs 'od zer phyogs bcur 'phro / /
nam mkha'i dkyil du pad+ma dang / /
sna tshogs rdo rje bsam par bya / /
de dbus zla steng b+h+rUM las skyes / /
'khor lo b+h+rUM mtshan las byung ba / /
rig ma dang bcas snang mdzad las / /
gyur pa'i khang ba brtsegs pa bsgom / /
gru bzhi la sogs yon tan ldan / /
sna tshogs pad+ma bcu dgu'i steng / /
nyi ma'i gdan ni bdun dag dang / /
zla ba'i gdan ni bcu gnyis bskyed / /
de nyid gsum gnas sems pa pas pas / /
bde gshegs rnams kyis de la gzigs / /
rang gi khams su shes rab thabs / /
dbyangs yig bde ba'i yi ger 'gyur / /
dbu rtse las byon ye shes sems / /
'dres gyur rten babs zla gnyis gyur / /
'du zhing 'phro ba'i sbyor ba las / /
gcig tu gyur pa bsam pa'o / /
de las hUM dkar las byung ba / /
rdo rje rtse lnga me shel gzugs / /
phyogs kun 'od zer 'phro bsams nas / /
hUM bcas ldan pas nga rgyal bya / /
oM badzra At+ma ko\u0f85haM /
de las 'phros pa bde gshegs kyis / /
'gro ba sangs rgyas nyid du byas / /
slar 'dus thugs kyi rdo rje las / /
btsud nas bdag la nga rgyal bya / /
oM ya thA sarba ta thA ga ta sta thA a haM /
sa bon gsang gsum rdo rjer gyur / /
gcig gyur rdo rje sems dpa' mchog /
'gro kun ro mnyam gcig pa po / /
kun du bzang po bsgom par bya / /
sku dang dbus zhal zla nor 'dra / /
g.yas gnag g.yon ni dmar po la / /
rin chen sna tshogs rgyan ldan pa'i / /
phyag gnyis rang snang shes rab 'khyud / /
g.yas gnyis rdo rje ral gri ste / /
g.yon gnyis rin chen pad+ma'o / /
mtshon byed mtshan ma dbu rgyan la / /
mi bskyod pa yis brgyan par bsgom / /
de nas 'dod chags chen po yis / /
'dus pa'i 'jig rten gzigs gyur nas / /
sbyor ba'i sgra yis rang lus la / /
rnam snang la sogs gzhug par bya / /
de ni spyan ma la sogs dang / /
gzugs la sogs pa yul gyi bdag /
rnam pa dgu ni spro byas nas / /
rang gi shes rab nyid la thim / /
shes rab de yi pad dkyil du / /
bde las sprul pa'i 'khor lo bskyed / /
gzigs gyur 'gro ba ma lus pa / /
snod du rung phyir gzhug par bya / /
rang gi sa bon 'od zer gyis / /
nam mkha' khyab pa'i bde gshegs rnams / /
zla ba lta bur zhu byas pas / /
de rnams dag phyir dbang bskur bya / /
de yi stobs kyis de dag rnams / /
bde dang yid bde thob pa dang / /
tha mal phung sogs bshigs pa'i phyir / /
zla ba lta bur zhu ba'o / /
de la mig la sogs pa rnams / /
k+ShaM dzaM khaM gaM skaM saM gyur / /
de bzhin gzugs la sogs pa rnams / /
dzaHhUM baM hoHkhaM raM gyur / /
sa la sogs pa'i rang bzhin dag /
laM maM paM taM du ni gyur / /
gzugs sogs phung po'i bdag nyid rnams / /
buM AM dzaM khaM hUM du gyur / /
de las mtshan ma de yis mtshan / /
de rnams sa snying la sogs par / /
khams kun 'das par byas nas su / /
dris shing rtogs phul mi smra 'dug /
de ni pad+ma'i gzhal yas nas / /
phyi rol phyung nas bstod nas ni / /
sna tshogs pa yi gzugs kyis so / /
rang rang khams su 'phros par bsam / /
de nas bar ma'i sems can rnams / /
skar ma lhung zhing zhal zhugs nas / /
rdo rjer phyung nas pad+mar gnas / /
shes rab chags pas de zhu byed / /
de yi 'od zer dmar 'phros pas / /
yab yum byang chub sems su zhu / /
de las byung ba'i spyan la sogs / /
glu yis bskul nas thim par byed / /
sems can khams na gnas kyi dbang phyug khyod ni rdo rje'i thugs / /
dga' ba'i yid 'ong don chen 'dod pa bdag la [(]bskab [,]bskyab [)]tu gsol / /
mgon po gal te de ring bdag ni gson par mchis bzhed na / /
sems can yab chen gnyen mchog bdag la dgyes par mdzad du gsol / /
rdo rje sku khyod bka' yi 'khor los sems can kun la phan / /
sangs rgyas don du byang chub mchog tu rab tu phan par gzigs / /
mgon po gal te bdag ni de ring gson par mchis bzhed na / /
spyod pa dri med kun du bzang pos bdag la dgyes par mdzod / /
khyod ni rdo rje gsung ste kun la phan zhing thugs brtse ba / /
'jig rten dag gi dgos pa'i don mdzad pa la rtag tu brtson / /
mgon po gal te bdag ni de ring gson par mchis bzhed na / /
spyod pa dri med kun du bzang pos bdag la dgyes par mdzod / /
khyod ni rdo rje 'dod pa dam tshig mchog gi phan yon che / /
yang dag rdzogs sangs rgyas kyi gdung mchog mnyam pa nyid gzigs la / /
mgon po gal te bdag ni de ring gson par mchis bzhed na / /
yon tan rin chen mang po'i gter gyur bdag la dgyes par mdzod / /
klu 'di yis ni don byas nas / /
zhu ba phun sum tshogs bral ba / /
zla nyir gyur te yi ge hUM / /
rdo rje sngon po cung zad gdengs / /
des mtshan bshes gnyen zhu byas pas / /
sku dang zhal dbus mthing ka'i mdog /
g.yas dkar g.yon ni dmar po la / /
dam pa dang po'i mtshan mar ldan / /
dam pa ma yin rnam rtog rnams / /
stong pa nyid du bsam byas te / /
mya ngan 'das pa zhen spang phyir / /
chos kyi dbyings su byin gyis brlabs / /
oM d+harma d+hA tu swA b+hA wa At+ma ko\u0f85haM /
sa snying rdo rje nam mkha' dang / /
dbang phyug sgrib sel kun bzang rnams / /
k+ShiM la sogs pa'i rim pa yis / /
mig la sogs par dgod par bya / /
de bzhin snying mgrin mgo zla la / /
hUM AHoM las skyes pa yi / /
lte bar thugs rdo rje sogs bskyed / /
de rnams thugs ka nas byung ba'i / /
gzugs kyi rdo rje sogs 'od kyis / /
ma lus rdo rje bsam mchod nas / /
byin gyis brlab phyir gsol ba btab / /
dpal ldan thugs ni rdo rje 'chang / /
rdo rje mi phyed gsum bsgoms pas / /
deng bdag byin gyis brlabs nas su / /
rdo rje thugs can mdzad du gsol / /
phyogs bcur bzhugs pa'i sangs rgyas rnams / /
rdo rje mi phyed gsum bsgoms pas / /
deng bdag byin gyis brlabs nas su / /
rdo rje thugs can mdzad du gsol / /
oM sarba ta thA ga ta tsit+ta badzra swA b+hA wa badzra At+ma ko\u0f85haM /
chos kyi gsung lam dpal dang ldan / /
rdo rje mi phyed gsum bsgoms pas / /
deng bdag byin gyis brlabs nas su / /
rdo rje gsung dang 'dra bar mdzod / /
phyogs bcur bzhugs pa'i sangs rgyas rnams / /
rdo rje mi phyed gsum bsgoms pas / /
deng bdag byin gyis brlabs nas su / /
rdo rje gsung can mdzad du gsol / /
oM sarba ta thA ga ta wA ka badzra swA b+hA wa At+ma ko \u0f85haM /
dpal ldan sangs rgyas sku 'chang ba / /
rdo rje mi phyed gsum bsgoms pas / /
deng bdag byin gyis brlabs nas su / /
rdo rje sku dang ldan par mdzod / /
phyogs bcur bzhugs pa'i sangs rgyas rnams / /
rdo rje mi phyed gsum bsgoms pas / /
deng bdag byin gyis brlabs nas su / /
rdo rje sku can mdzad du gsol / /
oM sarba ta thA ga ta kA ya badzra swA b+hA wa At+ma ko\u0f85 haM /
ye shes sems dpa'i sa bon gyi / /
'od kyis phyogs bcu'i mgon po bskul / /
de yi 'od zer las byung ba'i / /
spyan la sogs pa mchog rnams kyi / /
bdud rtsi lnga yis chus gang ba'i / /
bum pas dbang bskur bkra shis sgra / /
rnga dung dril sogs rol mo'i sgra / /
dbu rgyan rdo rje 'chang ldan bya / /
de bzhin zla ba gnyis la sogs / /
'gro ba'i dbang bskur ma gtogs pa / /
thams cad sngon bzhin bshes gnyen dang / /
gzugs kyi khyad par shes byas nas / /
byin gyis brlab cing mig la sogs / /
sa snying sogs bkod rdo rje gsum / /
gnas gsum mtshan las dbu rgyan la / /
rdo rje 'dzin pas mtshan pa'o / /
mgo snying lte ba gsang rkang par / /
oM hUM swA a hA rnams sam / /
cha shas ngo bo nyid kyis ni / /
sangs rgyas lnga yis dgang bar bya / /
hUM las rdo rje chu skyes ni / /
rtse lnga 'dab brgyad bsam par bya / /
oM las nor bu ge sar bskyed / /
phaT kyis gnyis kyi lam 'gogs pa'o / /
mtshan nyid lnga dang ldan bsams nas / /
bde mchog myong bar bya ba'i phyir / /
rang gi shes rab la zhugs nas / /
dbang po gnyis sbyar rjes chags byas / /
oM sarba ta thA ga ta a nu rA ga badzra swa b+hA ba At+ma ko\u0f85haM /
sbyor ba dang po'i ting 'dzin no / /
thugs ka'i sa bon 'od lcags kyus / /
sangs rgyas 'khor lo mkha' khyab pa / /
zhal zhugs zhu gyur rdo rjer phyung / /
bad gnas zla ba lta bu'i gzugs / /
de las sa bon hUM bcu dgu / /
mi bskyod pa yi 'khor lo mchog /
gsal bar bsams nas 'gro ba kun / /
phan phyir rim gyis dbyung bar bya / /
badzra d+h+r-ika gis rab bskul la / /
gong ma lta bu'i mi bskyod pa / /
sangs rgyas mdzad pa byas nas su / /
'dus nas bdag la zhugs par bsam / /
dzi ni dzika gis rnam snang dbyung / /
dkar nag dmar po phyag drug pa / /
'khor lo ral gri rin chen pad / /
'dus nas shar gyi zla bar bsam / /
rat+na d+h+r-ika gis rin chen dbyung / /
ser nag dkar po phyag drug pa / /
rin chen ral gri 'khor lo pad / /
'dus nas lho yi nyi mar bsam / /
A ro l-ika gis 'od dpag med / /
dmar nag dkar po phyag drug pa / /
pad+ma ral gri rin chen 'khor / /
slar 'dus nub kyi nyi mar bsam / /
pradz+nyA d+h+r-ika gis don yod grub / /
ljang nag dkar po phyag drug pa / /
ral gri 'khor lo rin chen pad / /
'dus nas byang gi nyi mar bsam / /
dang po rang gi rig ma 'khyud / /
rgyan kun brgyan pa'i na bza' dang / /
rin chen sna tshogs dbu rgyan can / /
gdan ltar 'od kyi dkyil 'khor lo / /
mo ha ra tis spyan ma dbyung / /
sku yi rdo rje dang 'dra ba / /
'khor lo ral gri rin chen pad / /
slar 'dus shar lhor zla bar bsam / /
dwe Sha ra tis mA ma kI / /
thugs kyi rdo rje dang 'dra ba / /
ut+pal ral gri rin chen pad / /
'dus nas lho nub zla bar bsam / /
rA ga ra tis gos dkar mo / /
gsung gi rdo rje dang 'dra ba / /
pad ral gri rin chen 'khor / /
'dus nas nub byang zla bar bsam / /
badzra ra tis sgrol ma dbyung / /
rin chen dbang phyug dang 'dra ba / /
ut+pal 'khor lo rin chen pad / /
slar 'dus byang shar zla bar bsam / /
oM AHhUM gis lha mo drug /
go rims bzhin du dbyung bar bya / /
gzugs kyi rdo rje rnam snang 'dra / /
me long ral gri rin chen pad / /
sgra yi rdo rje mi bskyod 'dra / /
pi waM ral gri rin chen pad / /
dri yi rdo rje rin chen 'dra / /
dung dang ral gri rin chen pad / /
ro yi rdo rje mtha' yas 'dra / /
snod dang ral gri rin chen 'khor / /
reg gi rdo rje don yod 'dra / /
gos dang rin chen 'khor lo pad / /
chos dbyings rdo rje sems dpa' 'dra / /
chos 'byung ral gri rin chen pad / /
me mtshams la sogs grwa bzhi dang / /
shar sgo g.yas g.yon zla steng bsam / /
ya mAn+ta kr-ita gshin rje'i gshed / /
mi bskyod lta bu phyag drug pa / /
tho ba ral gri rin chen pad / /
shar sgor khro dkyil nyi dbus dgod / /
pradz+nyAn+ta kr-ita shes mthar byed / /
snang mdzad lta bu phyag drug pa / /
dbyug pa ral gri rin chen pad / /
lho sgor nyi dbus nyi 'od 'bar / /
pad+man+ta kr-ita rta mgrin ni / /
mtha' yas lta bu phyag drug pa / /
pad+ma rin chen ral gri 'khor / /
nub sgor nyi dkyil khro dkyil bsam / /
big+h+nan+ta kr-ita bdud rtsi 'khyil / /
mi bskyod lta bu phyag drug pa / /
rdo rje ral gri rin chen pad / /
byang sgor nyi dbus khro dkyil bsam / /
de rnams rgod dang gdangs pa dang / /
mche ba gtsigs dang bzhad byed pa / /
dbu skra dmar ser gyen du brjes / /
stag lpags smad g.yogs dang ldan pa / /
gtum pa'i sbrul gyis brgyan pa yi / /
dang pos rig ma 'khyud pa dang / /
me yi 'od kyi 'khor lo nang / /
gtum po rab tu bsam pa'o / /
de ltar dngos po thams cad kyis / /
rdzogs pa'i dkyil 'khor mthong nas su / /
sa bon 'od zer lcags kyu yis / /
gshin rje gshed bskul 'khor lo dgug /
de dang lhan cig 'ongs pa'i bgegs / /
bskrad nas bsrung byas khro bo thim / /
bde bas rgyas pa'i dkyil 'khor ni / /
mdun du dmigs la mchod par bya / /
dung gi chu yis bsang gtor dang / /
kun das kha bkang chus nye reg /
mchod yon snod kyis mchod yon dang / /
mtha' sogs dbye bas zhabs bsil lo / /
de bzhin khro bo gzhan bskul bas / /
'od zer gyis ni gzhug pa dang / /
bcing dang rjes su dgyes bskyed nga / /
chos kyi dbyings su byin gyis brlab / /
mos pas mig la sogs pa rnams / /
rdo rje gsum ni gnas gsum bkod / /
snga ma bzhin du dbang bskur bas / /
rigs kyi dbang bskur gzhag pa'o / /
sangs rgyas bzhi po mi bskyod pa / /
lha mo rang rang bdag pos brgyan / /
rnam snang mi bskyod snang mtha' yas / /
mi bskyod sgo srung mtshan ma'o / /
sa bon 'od kyis lha mo bkug /
zhal zhugs zhu gyur rdo rjer phyung / /
pad nang laM maM baM taM dang / /
dzaHhUM baM hoHkhaM raM gyur / /
de yi 'od kyis bcu po dgug /
rang rang sa bon la zhugs pas / /
nus dang ldan par rab byas nas / /
shes rab ba spu'i bu gar spro / /
'od rtse gzugs rdo rje sogs ni / /
rang rang mtshan mas rnam mdzes pa'i / /
dri med rgyan gyis brgyan pa'i sku / /
sgyu ma lta bur spro bar bya / /
de bzhin phyi yi gdugs la sogs / /
'od rtse las spro nam mkha'i khams / /
bkang ste bdag dang 'khor lo la / /
mchod par byas te mchod pa dang / /
mchod pa po dang mchod gnas gsum / /
rmi lam lta bur shes bya'i phyir / /
tha dad las ni grol byas nas / /
sngags kyis byin gyis brlab par bya / /
oM sarba ta thA ga ta pU dza badzra swA b+hA wa At+ma ko\u0f85haM /
de nas brag ca'i sgra lta bur / /
sgra yul thams cad rab bsams nas / /
rdo rje dril bu bde dbyangs kyis / /
rang nyid lha yis bstod par bsgom / /
mi bskyod rdo rje ye shes che / /
rdo rje dbyings ni mkha' chen po / /
rdo rje gsum mchog dkyil 'khor gsum / /
gsang ba'i dbyings la phyag 'tshal bstod / /
rnam par snang mdzad dga' chen po / /
rdo rje zhi ba dga' ba che / /
rang bzhin gyis ni 'od gsal mchog /
ston pa rdo rje phyag 'tshal bstod / /
rin chen rgyal po rab tu zab / /
rdo rje nam mkha' dri ma med / /
dngos nyid dag pas gos pa med / /
rdo rje sku la phyag 'tshal bstod / /
rdo rje dpag med rgyal po che / /
mi rtogs nam mkha' rdo rje 'dzin / /
'dod chags pha rol phyin pa brnyes / /
rdo rje gsung la phyag 'tshal bstod / /
dag pa rdo rje gdon mi za / /
bsam pa thams cad yongs rdzogs pa / /
rang bzhin dag pa nyid las byung / /
rdo rje sems dpa' phyag 'tshal bstod / /
rlung dang me yi dkyil 'khor nas / /
pad+ma b+han+d+ha ra bdud rtsi lnga / /
zla ba nyi mar yi ge lnga / /
bsams nas 'od zer spro bya'o / /
rtag sogs bkug nas sa bon dgug /
bzhu zhing bskol bas rlangs nas hUM / /
de byung rdo rje zhu byas nas / /
phreng ba'i rgyun du dbab par bya / /
oM gyis bsil bar byas nas su / /
lha rnams phyag tu spros byas la / /
lce hUM las byung rdo rje bkod / /
snying zla'i 'khor lo tshim par bya / /
dkyil 'khor rgyal ba mchog ces bya ba'i ting nge 'dzin to / /
ye shes sems dpa'i thugs 'od kyis / /
thub pa'i dbang pos kun rtog spangs / /
'gro kun sangs rgyas nyid byas nas / /
sa bon la ni thim par bya / /
thugs ka'i mtshan ma nang gnas pa / /
nyi ma'i dbus kyi yi ge hUM / /
'od zer rnam pa lnga ldan pa'i / /
tsa na'i 'bru tsam thig ler bsam / /
de yi 'od kyis gnas la sogs / /
rdo rje mchog gsum gsal byas nas / /
bzhag ste thig le lta bu ru / /
rang gi sems nyid zhugs par bya / /
de ma thag tu ting 'dzin gsum / /
grub pa rab tu bsam byas nas / /
de yi gsum pa las spro zhing / /
thig le yan chad gsal bar bya / /
gzhan pa ba spu las spro zhing / /
dkyil 'khor rten la sogs pa nas / /
khams kun bkang nas mtha' la bsdu / /
de rim yang ni spro ba sdu bya / /
yang ni sa bon 'od kyis ni / /
bde gshegs dgug gzhug zhu gyur nas / /
rdo rje'i lam nas phyung nas su / /
ze'u 'bru bum pa'i nang du dbab / /
de las rdo rje mthing ka che / /
nas tshad lte bar rin po che / /
yungs kar tshad tsam dbus su yang / /
rten bcas ting 'dzin gsum po bsgom / /
rdo rje rtse lnga lcags kyu yis / /
phyung ste sna rtser gnas par bya / /
rdo rje nang nas thur sel rlung / /
phyung ste gnas bya rnam pa gzhan / /
'di yi ting 'dzin gsum pa las / /
spro bsdu gong ma bzhin du bya / /
de la bzung bas stobs ldan na / /
brtan pa'i mtshan ma skye bar 'gyur / /
de skyes sprul pa 'phro ba ni / /
sangs rgyas byang chub sems dpa' dang / /
rnam pa sna tshogs phyag mtshan rnams / /
yang nas yang du spro bsdu bya / /
sku gsung thugs kyi rdo rje dang / /
ye shes sems dpa'i sa bon las / /
gsang sngags bzlas brjod spro byed pa / /
rim pa'am ni cig car bya / /
oM sogs re re brjod skad cig /
sku rdo rje la sogs 'khor lo / /
spros pas nam mkha'i khams bkang nas / /
yan lag bcu gnyis gsum ldan mos / /
oM sogs re re brjod skad cig /
ma bskul gnyis dang gong ma ltar / /
dang pos phyung ste nam mkha' la / /
bkod nas gnyis pa gong ma ltar / /
mchod pa'i lha mo spro byas nas / /
'khyud pa'i bde bas thub dbang rnams / /
bde chen dbang du gyur byas la / /
gsum pas nang du thim par bya / /
rdo rje dang ni gsal ba dang / /
lam byung chos kyi 'khor lo las / /
steng du g.yas g.yon gnyi ga las / /
drag dang dal bar shes par bya / /
'byung ba hUM ste 'jug pa oM / /
gnas pa AH ste de nyid bzung / /
ye shes sa bon ngo bo ste / /
gzhi rnams gcig tu brtsi bar bya / /
nyis brgya nyi shu rtsa lnga las / /
bzhi bsdus brgya phrag dgu nyid do / /
de ni nyi shu rtsa bzhi rim / /
nyi khri chig stong drug brgya'o / /
phra myur rnams kyis ngal ba bsal / /
spyan sogs glu yis bskul byas nas / /
sngon bzhin 'khor lo mchod bya ste / /
sems kyi gzengs ni bstod bya ste / /
nyam chung spyi bor mtho gang tshad / /
zla steng oM gyi brlan pa yi / /
bdud rtsi cho ga bzhin phab pas / /
rdo rje gsum sogs tshim par bya / /
baM las byung ba'i bum pa bzang / /
zla gam phyed kyis kha bcad pa / /
thigs pa yid bzhin rin po ches / /
brgyan pa rkan gyi dbus su bsgom / /
'od zer lnga ni rab 'bar ba'i / /
oM ni lce yi rtse la bsam / /
de gzer rim pas dbab byas pas / /
nus dang ldan pas bkres skom gzhom / /
bkres skom la sogs nyon mongs la / /
rnal 'byor de ni kun brtsams nas / /
rdo rje thugs kyi bka' bzhin du / /
sdug bsngal thams cad 'byang bar 'gyur / /
cung zad ngal sos yul gzhan 'gro / /
gong mi'i cho gas brtan bya'i phyir / /
rdo rje gsum sngags ma zhen par / /
gsang sngags bzlas brjod yang bya'o / /
ldang bar 'dod na sngags pa yis / /
mchod bstod bdud rtsi myang byas la / /
oM AHhUM nyid brjod byas la / /
de nyid gsum la 'khor lo bsdu / /
las kyi rgyal ba mchog ces bya ba'i ting nge 'dzin to / /
dpal ldan gsang ba 'dus pa yi / /
rig pa'i lta ba ma thob pa'i / /
sems can thugs rjes gzung ba'i phyir / /
smon lam 'di ni sngon du bya / /
dpal dang ldan pa'i mi bskyod mgon / /
rnal 'byor gyis thob dge ba gang / /
bde chen ye shes rang byung nas / /
sems can kun mkhyen sar 'god shog /
gang zhig 'di mthong 'dod pa'am / /
gang zhig zhu bar 'dod pa des / /
thugs kyi dbang phyug grangs med pa / /
mgon po de ni mthong bar shog /
nam mkha' mtha' klas phyogs bcu ru / /
sems can kun gyi don spyod la / /
ji ltar thugs kyi dbang phyug bzhin / /
bdag gis kyang ni spyod par shog /
ji srid thog ma med pa nas / /
'khor ba yi ni mthar thug par / /
de srid sems can phan pa nyid / /
sangs rgyas spyod pa bdag spyod shog /
ji srid sangs rgyas sna tshogs rnams / /
'jig rten bshes gnyen mya ngan 'das / /
de yi bstan pa'i don du ni / /
bskal pa'i bskal par byed par shog /
rdo rje 'chang sogs gzugs kyis ni / /
bdag gis phyogs bcur sprul gyur cig /
sngags kyi tshul gyis sems can rnams / /
de tshe bdag gis 'dul gyur cig /
ting 'dzin las ni langs nas ni / /
lha yi nga rgyal dang ldan pas / /
spyod yul sems tsam shes byas la / /
rang gi lha yi gzugs su dmigs / /
yang na spyod yul de dag nyid / /
rang rang dag bas gnas pa'o / /
so so rang rig chos nyid pas / /
rnam snang mdzad la sogs par snang / /
yang na rdo rje 'dzin pa ste / /
rang yid dga' bar byed pa'i phyir / /
dbugs rtog spangs nas rab bsgoms nas / /
gsang ba chen po mchod pa'o / /
rang gi kha zas za dus su / /
snying khar 'khor lo rab bsgoms la / /
bdud rtsi sha yi sbyor ba yis / /
gong ma lta bur sbyang byas te / /
de nyid gsum ni po zhes bya ba ni byang chub chen po'i mtshan nyid dam par dngos po dang dngos po med pa rnam par spangs pa'i sems tsam ni 'dir gti mug ste /
chos thams cad grub pa med pa'i ngo bor gyur pa'o / /
de nyid kyi phyir / /
dngos po thams cad dang bral ba / /
phung po khams dang skye ched dang / /
gzung dang 'dzin pa rnams par spang / /
chos bdag med pa mnyan nyid pas / /
rang sems gzod nas ma skyes pa / /
stong pa nyid kyi rang bzhin no / /
zhes gsungs pa yin no / /
de'i rig ni gti mug chen po'i rigs te /
rnam par snang mdzad kyi sku dang gsung dang thugs dang rigs de las skyes pa rnams so / /
de'i mchog gi snying po'i snying po ni rigs kyi bdag po'i snying po'o / /
de bcom ldan 'das de nyid kyi spyan sngar zhugs so zhes bya bar sbyar te /
rnam par snang mdzad kyi phyag rgya chen po dang gcig tu gyur pa ste /
sku thams cad ni dkar po / /
'di zhal dang po'ang dkar po'o / /
g.yas pa ni nag po'o / /
g.yon pa ni dmar po ste /
phyag g.yas pa na 'khor lo bsnams pa'o / /
spyan sngar zhes bya ba ni mi bskyod pa'i shar phyogs kyi cha la bzhugs par gyur pa ste /
zla ba'i dkyil 'khor gyi steng na rdo rje'i skyil mo krung du bzhugs pa'o / /
de bzhin gshegs pa thams cad kyi rin po che ni rin chen 'byung ldan gyi sku dang gsung dang thugs rdo rje ste /
de 'byung bar byed pa'i ting nge 'dzin gang yin pa de ni de bzhin gshegs pa thams cad kyi rin po che 'byung ba'i rdo rje dpal gyi ting nge 'dzin de la snyoms par zhugs pa'o / /
yid bzhin gyi nor bu'i rigs zhes bya ba la sogs pa la bag chags dang bcas pa'i nyon mongs pa thams cad dang bral ba'i mnyam pa nyid kyi ye shes kyi sngon gyi 'phen pa'i shugs kyis sems can thams cad kyi bsam pa yongs su rdzogs par mdzad pas yid bzhin gyi nor bu dang chos dang mthun pa'i phyir yid bzhin gyi nor bu'i sgrar brjod do / /
don de nyid kyi phyir / /
dngos po 'di dag ma skyes pas / /
chos dang chos nyid spangs pa ste / /
nam mkha' lta bur dag med pa / /
byang chub tshul 'di brtan pa'o / /
zhes gsungs pa yin no / /
de'i rig pa ni rin chen 'byung ldan gyi sku dang gsung dang thugs dang de'i rigs las skyes pa rnams so / /
rin chen dpal gyi phyag rgya chen po ni rin chen 'byung ldan gyi phyag rgya chen po ste /
de dang gcig tu gyur pa nyid ni yang dag par sbyor ba'o / /
de nyid ni nam mkha'i gnas te nam mkha' la gnas pas na nam mkha'i gnas zhes bya ste /
nam mkha' ltar gos pa med pa'i mnyam pa nyid kyi ye shes la nam mkha'i gnas zhes zer te /
gang rin chen 'byung ldan gyi sbyor ba la gnas pas mnyam pa nyid kyi ye shes thob par 'gyur bas na de ni nam mkha'i gnas zhes bya'o / /
bcom ldan 'das kyi sku thams cad dang zhal dang po ni ser po'o / /
zhal g.yas pa ni nag po'o / /
g.yon pa ni dkar po ste /
phyag g.yas pa na rin po che bsnams te /
bcom ldan 'das kyi g.yas phyogs su nyi ma'i dkyil 'khor la rdo rje'i skyil mo krung du bzhugs so / /
yang bcom ldan 'das ji skad gsungs pa'i ting nge 'dzin la snyoms par zhugs nas snying po phyung ngo zhes bya bar sbyar te /
bsam pa dang bsam par bya ba gnyis su med pa so sor rtog pa'i ye shes kyi ngo bo ni de bzhin gshegs pa thams cad kyi 'dod chags chen po ni de bzhin gshegs pa thams cad kyi 'dod chags chen po ste /
bcom ldan 'das 'od dpag tu med pa'i sku dang gsung dang thugs kyi phyag rgya'i mtshan nyid do / /
de 'byung bar byed pa ni rdo rje ltar mi phyed pa ste / /
de skad ces bya ba'i ting nge 'dzin gang yin pa de la snyoms par zhugs so / /
dmigs pa med pa'i thugs rdo rje chen po ni rdo rje 'dod chags so / /
de'i rings ni snga ma bzhin no / /
'jig rten dbang phyug gi rig pa'i bdag po phyag rgya chen po ni 'od dpag med kyi phyag rgya chen po ste / /
sku thams cad dang zhal dang po ni dmar po / /
zhag g.yas pa ni nag po'o / /
g.yon pa ni dkar po ste / /
bcom ldan 'das kyi phyag g.yas pa na pad+ma bsnams pa'o / /
de nas bcom ldan 'das snga ma bzhin du thams cad mdzad nas thugs las phyung ngo zhes bya bar sbyar te /
sems dang sems las byung ba gnyis su med pa'i bya ba grub pa'i ye shes kyi ngo bo yin pas na de bzhin gshegs pa thams cad do / /
de nyid ni gdon don brtson bya / /
de yan chad ni sngon du bsnyen pa bya ba'i cho ga rgyas par bshad zin to // //
da ni slob ma rnams la dbang bskur ba'i cho ga bshad par bya'o / /
de la gang gis dbang bskur zhe na /
dang por zhugs dang dang po pa / /
thams cad kun gyi slob dpon no / /
cung zad ye shes dbang gyur pa / /
nus dang ldan pa'i slob dpon no / /
ye shes dbang du gyur pa ni / /
sbyor ba rnyed pa'i slob dpon no / /
de rnams ci rigs mnyes byas nas / /
de yis dkyil 'khor brtsam pa'o / /
gang dag gi don du zhe na / /
dad ldan gtong phod brtson 'grus ldan / /
snod rung srog la mi lta ba / /
tshe 'dir dngos grub thob 'dod pas / /
gnyis sam gsum gyi bar du zhus / /
sku gzugs bris dang lder so dang / /
glegs bam rdo rje la sogs dang / /
mchod rten la sogs gnas pa'i phyir / /
gnyis sam gsum gyi bar du zhus / /
gang dag sdig pa'i las dbang gis / /
mngon du'am rmi lam dag tu ni / /
lha 'khrug pa yis mtshan ma mthong / /
gnyis sam gsum gyi bar du zhus / /
mos dang brtan la dad pa can / /
gzhan la phan dga' mthong nas ni / /
ma zhus kyang ni de bos la / /
phan 'dod phyir ni dkyil 'khor brtsam / /
de ci'i phyir zhe na / /
bum pa'i dbang gis rab sbyor bas / /
sa brgyad pa ru yang dag gnas / /
gang dag gsang ba'i dbang gis ni / /
dgu pa dang ni bcu par byed / /
shes rab ye shes dbang gis ni / /
rdo rje lta bur rab gnas pa'i / /
'bras bu 'byung bar nus mthu ldan / /
dang po bzhi par shes par bya / /
rab gnas ma byas gzugs brnyan la / /
thal bar brlag kyang 'bras bu med / /
sngags dang bral ba'i sbyin sreg bzhin / /
lus nyon mongs pa kho nar zad / /
de bas ji srid gnas pa'i bar / /
mchod pa'i rten du rung bya dang / /
'khor los sgyur ba bzhin te dag /
byin gyis brlab phyir brtsam pa'o / /
sngon bsags sdig pa dpag med rnams / /
skad cig gis ni zad byed pa / /
dkyil 'khor zhugs dang dbang bskur ba / /
de yis rab tu byed pa nas / /
ye shes kyis kyang 'debs pa yi / /
cho ga zab mos sdig pa zad / /
mtshan ma'i 'bras bu mi 'byung zhing / /
gong gi yon tan ldan par mdzad / /
thabs ji ltar zhe na /
bdag nyid chen po de la gong du smos pas zhu ba gsol ba dang /
khyod kyis spro bya rnams tshogs sam dri bar bya'o / /
des kyang kha cig ni tshogs /
kha cig ni ma tshogs zhes gsol nas /
'dzab bzlas pa bya'o / /
'phral du dben par 'dug nas ni / /
lha yi 'khor lo bsgom byas la / /
tshogs 'phel bgegs ni zhi ba'i phyir / /
sngags kyi bzlas brjod byas pa yin / /
de nyid gsum par yi ge gzhug /
yang na dbyung ba bar du gzhug /
sgrub pa de'am phreng sngags sam / /
rig pa dang bcas bzla bar bya / /
du ma rab tu bzla ba'am / /
'khor bdag 'bum ste rang lha'i 'bum / /
gzhan dag khri phrag bzla byas te / /
bsam mam dngos su bka' thob bri / /
gsum pa bsrungs nas 'dzab bya ba / /
cho ga bzhin te rang gis sam / /
sbyor ba dag gis dag byas nas / /
ri mo'i dkyil 'khor bri ba brtsam / /
lha khang grang nga ma skyed tshal gyi / /
byang shar mtshams ni ji lta bar / /
shar dang byang du dma' ba yi / /
mkhas pas sa ni btsal bar bya / /
der ni bcags nas sa brkos te / /
lhag 'gyur yang na rdzing 'dra ba / /
chus bkang mi g.yo g.yas su 'khyil / /
ma rung 'khyil ba'i phur bus gzhom / /
der ni sa bdag phyogs skyong ba / /
phyogs su bskyed nas sngon bzhin du / /
gtor ma byin brlabs dbul byas nas / /
sa gsol byas nas gshegs su gsol / /
ting 'dzin rim pa gsum pos ni / /
dkyil 'khor la sogs sta gon nas / /
mchod bstod bdud rtsi myang ba dang / /
gtor ma yon dang phyi mchod 'bul / /
sbyin sreg gis ni tshim byas nas / /
gsol ba btab ste nam mkha' la / /
khung bu brko ba'i ched du yang / /
byin gyis brlab phyir dgod par bya / /
las kyi rdo rje slob ma yis / /
lto 'phye brtags nas 'jor gyis klog /
mgrin pa lte ba pus mo tsam / /
dngos grub rim pas brko bar bya / /
tho bas bong ba dag dkrugs nas / /
zhib mor btags nas btsags nas su / /
shis pa'i phyir dang dge ba'i phyir / /
rin chen 'bru sman nang du gzhug /
de sting sa gtsang gzhan las kyang / /
stegs bu khru gang dpangs brtsigs nas / /
dam tshig lnga yis rab byugs te / /
steng rgyan sogs pas mdzes par bya / /
rang gi lha yi rnal 'byor ram / /
yang na bgegs dgra'i rnal 'byor gyis / /
dbang bskur blangs nas bgegs kyi tshogs / /
bskrad pas nang nyid dag par bsam / /
oM b+hu khaM gi sngags kyis ni / /
mkha' la ri rab bskyed par bya / /
hUM laM hUM zhes rdo rje'i bdag /
sa gzhir byas nas brtan par bya / /
oM mi di na'i badzri b+ha ba ban+d+ha hUM /
sngon bzhin srung ba'i 'khor lo nas / /
rjes chags mtha' yi sbyor dang po / /
dkyil 'khor phyung ste mnyes mdzad pa / /
dkyil 'khor rgyal ba mchog bdag nyid / /
'khor lo gong dang 'og las byed / /
las kyi rgyal mchog sbyor bdag nyid / /
de yi dbang phyug mgon po ni / /
ting 'dzin gsum gyi mchog gyur yin / /
dpa' bo rdo rje dril 'dzin pas / /
thams cad dang ni bdag mnyam mo / /
rang bzhin gyis ni bdag dag go / /
rdo rje'i bdag nyid nga rgyal bskyed / /
'khor lo'i dbus su gnas pa la / /
rdo rje dril bu 'dzin pa yi / /
rtag sogs las kyi rdo rje yis / /
mchod nas dkyil 'khor gsol ba gdab / /
de bzhin gshegs pa kun zhi ba'i / /
de bzhin gshegs pa kun gyi gnas / /
chos kun bdag med pa yi chos / /
dkyil 'khor dam pa bshad du gsol / /
mtshan nyid thams cad yang dag rdzogs / /
mtshan nyid med pa thams cad spangs / /
kun du bzang po sku yi mchog /
dkyil 'khor dam pa bshad du gsol / /
zhi ba'i chos mchog yang dag byung / /
ye shes spyod yul rnam spyod pa / /
kun du bzang po gsung gi mchog / /
dkyil 'khor dam pa bshad du gsol / /
sems can kun gyi sems chen po / /
rang bzhin dag pas dri ma med / /
kun du bzang po thugs kyi mchog /
dkyil 'khor snying po bshad du gsol / /
mi bskyod rdo rje khros byas nas / /
ma dang Ta las rang gi mig / /
nyi zlar bskyed nas mig 'bras hUM / /
rdo rje las spros sprul par bya / /
rkang mthil haM las rdo rje bskyed / /
g.yas pa rdo rje g.yon pa dril / /
'gying bag mche gtsigs hUM brjod cing / /
phyogs kun 'bar bar blta bar bya / /
g.yas brkyang g.yon brkyang zlum po dang / /
sa ga bzhi ste mi bskyod pa'i / /
rnal 'byor gyis ni phyogs bzhi ru / /
dang por rab tu brtsam pa'o / /
khro bo re res drug drug tu / /
phyogs bcu rnams su brtsams byas pas / /
'khor los bgegs kyi tshogs rnams ni / /
bskrad par gdon mi za bar 'gyur / /
rus sbal stobs dang rdo rje gar dang rdo rje sgra / /
lcags kyu thabs dang ting 'dzin thabs dang mtha' yas thabs / /
gshin rje gshed kyi nga rgyal gyis gnas nas / /
shar gyi phyogs su rnal 'byor pas bya'o / /
rdo rje gdengs pa dang ni rdo rje 'jigs su rung ba dang / /
ral gri thabs dang phub kyi tshul dag dang / /
rdo rje skyil krung rnam par rgyal ba'i thabs / /
shes rab mthar byed kyis ni lho phyogs brtsam / /
rdo rje 'joms tshul dang ni rdo rje ro langs dang / /
rdo rje thabs dang ma dung gi thabs dag dang / /
pad+mo'i 'dug stangs gsus po che yi thabs / /
rta mgrin gyis ni nub kyi phyogs su brtsam / /
rkang pa ya gcig stangs dang rdo rje tho ba dang / /
'khor lo'i thabs dang sems dba'i skyil krung dang / /
sprin sgra dang ni gzhu yi thabs dang ni / /
bdud rtsi 'khyil pas byang phyogs nas brtsam mo / /
seng ge thabs dang rdo rje gdu bu dang / /
ba dan thabs dang thag mdung bskor ba'i thabs / /
bzang po'i 'dug stangs phur bu brdung ba yi / /
shar lho'i mtshams su 'dod pa'i rgyal pos brtsam / /
seng ge glal dang bud med sgyu 'phrul thabs / /
zhags pa'i thabs dang mchod sbyin pa yi thabs / /
tsog bu'i 'dug stangs dang ni ra ba'i thabs / /
lho nub mtshams nas dbyug pa sngon pos brtsam / /
rdo rje sgrog dang stobs po che gdengs dang / /
pad+mo'i stabs dang mtshon rtse gcig pa'i thabs / /
rtse ba'i thabs dang mtshams bcing pa yi thabs / /
nub byang mtshams dang stobs po ches brtsam mo / /
bung ba 'phur stabs zhal bzhir byin brlabs dang / /
gtun shing thabs dang mda' 'phangs pa yi thabs / /
dpa' bo 'dug stangs bkra shis rgyal mtshan stangs / /
byang shar mtshams nas mi g.yo mgon pos brtsam / /
rdo rje gsor ba dang ni rdo rje mche ba dang / /
be con thabs dang thag pa'i 'khor lo'i thabs / /
phyir 'gyed pa dang phyogs bcing ba yi thabs / /
steng gi phyogs nas 'khor los sgyur bas brtsam / /
rdo rje sgeg pa dang ni rdo rje gad mo dang / /
mi 'jigs ba yi thabs dang phyag 'tshal ba yi thabs / /
phur bus gnas lngar gdab dang mtshon cha lnga yi thabs / /
'og gi phyogs nas gnod mdzes kyis brtsam mo / /
de rnams kyis ni bgegs kyi tshogs / /
ru tra'i bi bo sha na dang / /
tshangs pa'i srin po gza' phur bu / /
gtso bo drug cu rtsa bzhi skrod / /
sku gsung thugs kyi rdo rje can / /
sangs rgyas thams cad bdag la gson / /
bdag ni dpal ldan rdo rje 'dzin / /
bka' yi 'khor lo rab sbyor bas / /
gal te gang gis bdag bka' 'goms / /
rdo rje 'bar ba'i gzugs 'di yis / /
'dod gsum bskyed lus bshig byed de / /
'jigs par 'gyur gyi gzhan du min / /
bgegs bsal bya phyir phur bu yang / /
stod ni khro bo smad zur gsum / /
bdud rtsi 'khyil par bsams nas su / /
dkyil 'khor dbus su gdab par bya / /
oM g+ha g+ha g+hA ta ya g+hA ta ya / /
sarba duSh+Tan phaT /
kI la ya kI la ya /
sarba pA paM phaT /
hUM hUM hUM badzra ka'i la ya /
badzra d+ha ro Adz+nyA pa ya ti /
kA ya wAka tsit+ta badzra kI la ya hUM phaT /
de las 'od zer 'khrugs shing 'bar / /
phyogs bcu bdud bcom slar 'dus nas / /
mtshams dang ra ba gur bcing bas / /
dkyil 'khor sa ni srung ba'o / /
sa gnon phyag rgyas sa la man na / /
sa yi lha mo bton gyur nas / /
me tog sogs pas mchod nas ni / /
sbran phyir gsol ba gdab par bya / /
skyob ba sangs rgyas thams cad kyis / /
spyod pa'i tshul dang khyad par gyi / /
sa dang pha rol phyin pa la / /
lha mo khyod ni dpang por gsol / /
skyob pa shAkya seng ge yis / /
ji ltar bdud kyi stobs bcom pa / /
de ltar bdag gis bdud bcom nas / /
dkyil 'khor kun du bri bar bya / /
de skad gsol nas zhal gyis bzhes / /
de nyid du ni thim par 'gyur / /
bdag nyid kyis ni bsang gtor sogs / /
byas nas de ru nyal bar bya / /
mtshan mo gnyis pa'i cha dang por / /
dri zhim sogs kyis rab bskus la / /
me tog sil ma la sogs bkram / /
tsan+dan mchog sogs maN+Dal bya / /
de ru ting nge 'dzin gsum mam / /
yang na lhag par mos pa yis / /
rten dang bcas pa dam tshig gi /
dkyil 'khor rab tu dgod par bya / /
de nas bdag nyid spro bskyed la / /
ye shes 'khor lo bkug nas ni / /
byin brlabs mchod dang bstod pa dang / /
bdud rtsi myang bas mnyes par bya / /
bum pa nag nog med pa la / /
mchu 'phyang zhabs ni brtan pa dang / /
rdo rje'i chus byugs nyi shu gcig /
yang na drug tu sta gon bya / /
mgul pa dar gyi cod pan mtshan / /
a mra la sogs kha rgyan can / /
spos bsreg dri zhim chu yis bkang / /
rang rang sngags kyi bzlas pa'o / /
'bru lnga sman lnga rin chen lnga / /
'khor lo dri chu yon snod bsdu / /
mtshan ma lnga yis brgyan pa yi / /
rnam rgyal bum pa bdag pos bzla / /
rdo rje pad+mas btsir nas su / /
me tog dkar po de ru gtor / /
bdag gis slob ma thams cad la / /
dbang bskur mdzod cig gsol ba gdab / /
bdud rtsi 'khyil bzlas bum pa la / /
ku sha'i bem por bcas ba yis / /
bdag gis slob ma thams cad la / /
bgegs bzlog gsol zhes snyan gsan dbab / /
de rnams byin gyis brlabs byas la / /
thun gsum gtor ma phul nas kyang / /
mchod bstod bdud rtsi myang byas la / /
so so'i sngags kyis mnyes par bya / /
'khor lo sngon bzhin mchod byas la / /
lag par pog por thogs nas su / /
pus mo btsugs nas thal sbyar bas / /
dkyil 'khor sogs la snyan gsan dbab / /
bcom ldan mi bskyod rdo rje yi / /
rig sngags rgyal la phyag 'tshal bstod / /
bdag gis snying rje'i dkyil 'khor ni / /
mgon po bri bar 'dod pa ste / /
slob ma rnams la phan phyir dang / /
khyed la mchod pa'i don du ni / /
de bas bcom ldan gus bdag la / /
byin rlabs gnang bar mdzad par rigs / /
dgongs shing bdag la sangs rgyas dang / /
'gro ba'i 'khor lo don byed rnams / /
'bras gnas byang chub sems dpa' dang / /
gang zhig gzhan yang sngags kyi lha / /
lha dang 'jig rten skyong ba dang / /
'byung po byang chub ston pa rnams / /
sems can bstan la mngon dga' ba'i / /
gang zhig rdo rje'i ming can rnams / /
che ge bdag ni rdo rje che / /
dkyil 'khor byang chub sems 'byung ba / /
ji ltar nyer spyod nus pa yis / /
'gro dag don du bri bar bya / /
slob ma dang bcas bdag la ni / /
thugs rjes nye bar bzung nas ni / /
tshogs pa thams cad dkyil 'khor du / /
byin gyis brlab par mdzad du gsol / /
snyan gsan lan gsum du gsol nas / /
mchod pa la sogs rab sbyar nas / /
mtshams la sogs pa bcings nas ni / /
phyi rol byung nas slob ma gzung / /
shes rab chen po dga' chen po / /
nga rgyal med cing drin lan shes / /
rigs ldan yon tan dad pa che / /
gzugs mdog gzhon pas brgyan pa'o / /
gsang sngags kyi ni grub pa mchog /
'dod pa rab tu ldan 'gyur na / /
dman pa'i rigs dang byad ngan dang / /
yon tan med kyang gzung bar bya / /
slob dang yid ches dad ldan dang / /
theg chen dga' ba'i bdag nyid dang / /
dkyil 'khor mthong dang sngags 'grub 'dod / /
tshogs 'phel phyir ni 'khor lor gzung / /
snod ldan 'khor ni bzhi po dang / /
'di dang pha rol bsod nams 'dod / /
snod dang snod min rab bsgrags la / /
bdag nyid rang gi nang du 'gro / /
ting 'dzin rdo rje chu skyes kyis / /
sbyang ba'i slob mas khang pa'i sgor / /
thal mo sbyar ba byas nas ni / /
tshig 'dis gsol ba lan gsum gdab / /
ston chen khyod la bdag dga' bo / /
brtan po byang chub chen po'i lam / /
mgon po chen po bdag 'dod de / /
de nyid dam tshig bdag la stsol / /
bdag la byang chub sems kyang stsol / /
sangs rgyas chos dang dge 'dun dang / /
skyabs su 'gro ba bdag la stsol / /
thar chen khang pa brtsegs pa ru / /
mgon pos bdag ni gzhug par mdzod / /
de ltar brjod pas bla ma yi / /
slob ma gcig ni gtsor byas nas / /
de sogs rnams la tshig 'di yis / /
gzhug phyir brod pa bskyed par bya / /
bu tshur shog cig theg chen gyi / /
cho ga sngags kyi spyod pa'i tshul / /
khyod la yang dag bstan par bya / /
tshul chen khyed kyis bsten par gyis / /
sangs rgyas dus gsum las byung ba / /
sku gsung thugs kyi rdo rje can / /
gzhal med ye shes thob pa ni / /
rdo rje sngags kyi don bsgom yin / /
ci phyir dpag med sngags rnal 'byor / /
shAkya seng ge sogs rab kyis / /
drag po chen po bdud kyi tshogs / /
dpung chen de dag gzhom byas nas / /
'jig rten rjes 'jug rtogs nas su / /
'khor lo bskor nas mya ngan 'das / /
de phyir blo ldan bu khyod kyis / /
thams cad mkhyen pa thob par gyis / /
de ltar bgyi zhes der 'dug nas / /
bla mas tshig gis byang chub sems / /
ma bskyed pa ni bskyed par bya / /
bskyed pa yin na 'phel bar bya / /
sdig pa bshags pa rjes yi rang / /
bsngo dang gsol ba skyabs 'gro dang / /
byang chub sems bskyed lam bstan dang /
smon lam gdab pa sngon 'gro bya / /
'khyil bzlas bsrungs nas gnas gsum du / /
'khor lo rdo rje pad+ma las / /
oM hUM AHni bkab byas la / /
rdo rje khu tshur dri chus byug /
spyi bor me tog mdun du spos / /
mar me dri ni snying ga ru / /
las kun byed pa'i sngags bzlas nas / /
mchod pa'i don du sbyin par bya / /
a shwat+tha dang u dum pAr / /
me tog rtse mo sor bcu gnyis / /
drang po dri zhim gyis byugs pa / /
dngos grub ltas phyir sbyin par bya / /
ha cang ring min thung ba min / /
ku sha sngon po 'bus ma zos / /
rmi lam mi 'khrug bkra shis phyir / /
nyag ma gnyis ni par bya / /
sum bsgril mdud skyes pa'o / /
gtan tshigs de nyid kyi phyir /
stong ba nyid kyi rang bzhin no / /
zhes bya'o / /
de nas bcom ldan 'das kyis byang chub kyi sems 'di gsungs so zhes bya bar sbyar ro / /
mi zad pa rdo rje zhes bya ba ni sems dang sems las byung ba rnams rtag tu ro gcig par gnas pa ni mi zad pa'o / /
de nyid mi phyed pas na rdo rje ste / /
de la dmigs pa'i ting nge 'dzin la ni mi zad pa'i rdo rje zhes bya'o / /
dngos po 'di rnams ma skyes pas / /
zhes bya ba ni ji skad du bshad pa'i phung po la sogs pa dang /
mi bskyod pa'i rigs kyi ngo bo nyid do / /
ci'i phyir zhe na /
chos dang chos nyid med pa ste / /
zhes bya ba gsungs te /
gang gi phyir shes rab kyi stos kyis rnam par brtags par gyur na chos rnams dmigs su med de / /
des na de rnams kyi de bzhin nyid kyang tha snyad tsam ste rdzas su med do / /
chos rnams dngos po med pa'i ngo bo nyid du tshul ji ltar blta zhe na /
de'i phyir /
nam mkha' lta bur bdag med pa / /
zhes bya ba gsungs te /
ji ltar nam mkha' ni rdzas thams cad kyi dngos po'i ngo bo nyid med pa de bzhin du chos thams cad kyang bdag med par blta bar bya'o zhes dpes nye bar bstan pa yin no / /
byang chub tshul zhes bya ba ji skad bstan pa'i byang chub kyi sems la thos pa dang bsam pa dang bsgom pa'i rang bzhin gyi shes rab ni byang chub kyi tshul yin bas byang chub kyi tshul te /
des byang chub thob par 'gyur bas na byang chub kyi tshul zhes bya'o / /
de bzhin gshegs pa thams cad ni yid bzhin gyi nor bu'i rigs kyi ngo bo nyid do / /
de rnams kyi bdag med pa ni ji skad du bshad pa nyid do / /
de nyid rdo rje ste /
de la dmigs pas mid de skad ces bya ba'i ting nge 'dzin gang yin pa de la snyoms par zhugs te bzhugs pa'o / /
chos rnams thams cad dngos med cing / /
zhes bya ba ni phung po la sogs pa dang yid bzhin gyi nor bu'i rigs so / /
chos kyi mtshan nyid rnam par spangs / /
zhes bya ba ni gzugs la sogs pa'i chos rnams kyi rigs bskyed pa la sogs pa'i mtshan nyid ni chos kyi mtshan nyid de /
de ltar bu'i chos kyi mtshan nyid de spangs pas don dam par ni chos rnams kyi skye ba'i rgyu med pas na skye ba med pa'o / /
skye ba med par gyur pa de nyid kyi phyir dge slong dag gsum po 'di dag ni 'dus byas rnams kyi 'dus byas pa'i mtshan nyid yin no / /
gsum po gang zhe na /
skye bar yang shes par bya'o / /
'jig par yang shes par bya'o / /
gnas pa las gzhan du 'gyur ba yang shes par bya'o zhes bya ba la sogs pa ni chos kyi mtshan nyid de /
chos rnams med pa'i phyir de med de / /
mo gsham bu sngo bsangs sam dkar po zhes bya ba la sogs pa dang 'dra'o / /
des na / /
chos kyi mtshan nyid rnam par spangs / /
zhes bya'o / /
'on rigs ji ltar skyed par byed ce na /
bdag med chos las kun du 'byung / /
zhes gsungs te /
bdag med pa ni bshad zin to / /
de las kun du 'byung bas na / /
bdag med chos las kun du 'byung / /
zhes bya'o / /
'di skad ston par 'gyur te /
gang dang gang gi gzugs kyis ni / /
sems can rnams ni gdul 'gyur ba / /
de dang de yi gzugs kyis ni / /
de'i don byab rdzogs par mdzad / /
ces bya ba ni mtshan nyid 'di lta bu'i sngon 'phen pa'i shugs dang ldan zhing dmigs pa med pa'i thugs rje chen po'i ngo bo nyid kyi chos bdag med pa las kun du 'bung bas na de'i ske ba de yang sgyu ma lta bu 'khul pa tsam mo / /
de yang /
rtag tu dri med thugs rje'i shugs las byung / /
smon lam grub pa mi 'gag chos nyid can / /
'gro ba'i don sgrub lhur mdzad mtha' yas pa / /
thugs rje'i bdag nyid rtag tu rnam par snang / /
zhes ji skad gsungs pa lta bu'o / /
'od zer 'bar ba rdo rje sgron ma zhes bya ba ni ye shes nyid sgron ma lta bu ste /
ye shes kyi snang ba nyon mongs pa'i mun nag thams cad dang bral ba so sor rtog pa'i ye shes ni ye shes kyi sgron ma'o / /
de la dmigs pa'i ting nge 'dzin ni ye shes sgron ma'i rdo rje zhes bya ste de la snyoms par zhugs pa'o / /
ma skyes pa'i zhes bya ba la sogs pa ni bshad zin to / /
nam mkha'i gnas su sbyor ba yis / /
zhes bya ba ni rdzas thams cad dang bral ba'i mtshan nyid de bzhin nyid ni nam mkha'o / /
de nyid na gnas te gzhir gyur pa so sor rtog pa'i ye shes kyi lam gyi rnam blta bu gang yin pa de ni nam mkha'i gnas su spyor pa yin zhes bya'o / /
de ltar zhes bya ba'i sgra ni nges bar gzung ba'o / /
dngos po ni 'dod chags kyi rigs dang bdag nyid mi bskyod shar bltas nas / /
slob ma snang mdzad bdud rtsi 'khyil / /
lte bar khu tshur g.yon bzung nas / /
nam mkha'i thig ni ma lus gdab / /
nam mkha' la gnas de bzhin gshegs / /
sems can don byed dus bab pas / /
gnas 'dir byon pa'i don ched du / /
thig gi sgra yis bskul bar bya / /
oM badzra sa ma ya sU tra mA ti ya ma hUM /
gnod sbyin gshin rje brgya byin glu / /
phyogs su kha bltas phyogs bzhir gdab / /
me mtshams bden bral mtshams gnas nas / /
grwa yi thig ni rab tu gdab / /
de nas tshangs thig sogs gcig tu / /
sum char byas la mtha' gnyis dor / /
dang po cha bzhir rab byas la / /
de yi dang po cha gnyis so / /
de yi gnyis pa gnyis pa bya / /
re re yang ni gnyis gnyis so / /
gsum pa'i dang pos cha chung gnyis / /
de nas yang ni cha chung gcig /
de nas cha chung gnyis dor nas / /
cha chen gcig ni dor byas nas / /
cha chung gcig ni bcad pa'o / /
yang ni gnyis dor gcig bcad do / /
gnyis dor gcig bcad de steng du / /
cha chung gnyis ni dor bar bya / /
de nas cha chen gsum ni bcad / /
de steng cha chung gsum dor nas / /
yang ni cha chung gsum dor bya / /
lhag ma cha chung gcig lus pa'o / /
de nas thig skud gnyis 'gyur byas / /
tsan+dan phur bus dbus su gzugs / /
yang ni rang gi ra ba dang / /
phyi rol ra ba kun bskor bya / /
cha chen lnga ni rab bskor na / /
nang gi rdo rje ra ba ste / /
lha yi gnas la cha chung lnga / /
byas pa'i phyed gnyis ka bar 'gyur / /
phyi yi 'khor lo cha brgyad la / /
cha gcig sgo yi dbus bya'o / /
de tshad lha yi snam bu ste / /
de phyed 'khor sa chung ngu'o / /
de yi tshad kyi kha khyer sa / /
dra ba dra ba phyed pa dang / /
phreng bshal 'phyang ba'i snam bu dang / /
de bzhin 'gram pa gshog pa'o / /
logs kyi phyi rol ya phugs te / /
de ltar ka ba la yang ngo / /
de phyed rin chen pha gu dang / /
tshon sna lnga yi sa mnyam mo / /
de bzhin 'khor lo ka sogs dang / /
rdo rje ra ba'ang de bzhin no / /
ya phugs steng du cha chen gsum / /
ta ra Na yi sa ru 'gyur / /
cha chung drug la pad+ma dang / /
rdo rje ra ba bskor bar bya / /
cha chen gcig ni 'od dkyil 'khor / /
bskor nas gcig ni nye 'khor las / /
ltas ngan gyis ni 'grub mi 'gyur / /
thig skud chad na slob dpon 'chi / /
lhag chad byung na 'bras sogs 'byung / /
phyogs 'khrul slob ma smyo bar 'gyur / /
gru bzhi sgo bzhi rta babs bzhis / /
brgyan cing dar sham me tog dang / /
'phan dang rgyal mtshan ba dan gyis / /
brgyan pa'i 'khor lo mthong bar bya / /
grwa yi cha ni thams cad dang / /
sgo yi zur kun cha la yang / /
zla ba rin chen rdo rje dgod / /
gam pa'i ri sogs rab brgyan pa / /
chos kyi 'khor lo ri dwags gnyis / /
'phan sogs kyis brgyan twa ra Na / /
ji ltar mdzes shing bklubs par bya / /
sems can rnams kyi bsam dbang gi / /
'di ni thugs kyi dkyil 'khor bas / /
bcom ldan 'das kyi rgyud 'di ru / /
khru ni bcu gnyis nyid du gsungs / /
de la khru bcu gnyis ni byang chub kyi sems la dga' ba'i rdo rje sgeg mo dang /
gzugs dang yon tan gyi rdo rje phreng ba ma dang /
chos 'chad pa'i rang bzhin rdo rje glu ma dang /
sems can thams cad kyi don byed pa'i rdo rje gar ma dang /
grags pa thams cad 'dus pa'i rdo rje bdug pa ma dang /
byang chub kyi yan lag gi rdo rje me tog ma dang /
'gro ba gzhan dga' bar byed pa'i rdo rje mar me ma dang /
tshul khrims la sogs pa'i rdo rje dri chab ma dang /
sbyin pa'i rang bzhin rdo rje kyo ba ma dang /
snyan par smra ba'i rang bzhin rdo rje gsol ka ma dang /
don mthun pa'i rang bzhin rdo rje pho nya ma dang /
don spyod pa'i rang bzhin rdo rje 'bebs pa ma ste /
de rnams rnam par dag pa'i rang bzhin no / /
de bzhin du sku'i dkyil 'khor la khru bcu drug tu gsungs pa ni /
byang chub kyi sems brtan par byed pa'i rang bzhin rdo rje sems dpa' dang /
thams cad 'gugs nus pa'i rang bzhin rdo rje rgyal po dang /
de bzhin gshegs pa thams cad mnyes par byed pa'i yon tan rdo rje chags pa dang /
gzi brjid bstod cing dga' ba'i yon tan rdo rje legs pa dang /
chos kyi rgyal por dbang bskur ba'i rdo rje rin chen dang / /
gzi brjid gzhan las 'phags pa'i yon tan rdo rje gzi brjid dang /
re ba yongs su rdzogs pa'i yon tan rdo rje dpal rab dang /
[ {]mdzum [,]'dzum [}]pas lung ston pa'i yon tan rdo rje bzhad pa dang /
chos la dmigs shing so sor rtog pa'i yon tan rdo rje chos rab dang /
sgrib pa yongs su gcod pa'i yon tan rdo rje rnon po dang /
sku gsung thugs zad mi shes par kun la khyab pa'i yon tan rdo rje rgyu dang /
gzhung gi chos rab tu sgrogs pa'i yon tan rdo rje smra ba dang /
sems can smin pa dang grol bar byed pa'i yon tan rdo rje las rab dang /
mi 'jigs pa sbyin zhing srung ba'i rang bzhin rdo rje srung ba dang /
gdul dka' 'dul bar byed pa'i yon tan rdo rje gnod sbyin dang /
rdo rje gsum bsdus shing dbyer med pa'i yon tan rdo rje sdud pa ste /
de rnams rnam par dag pa'o / /
gsung gi dkyil 'khor la khru nyi shu gsungs pa ni /
de rnams dang rdo rje'i rigs rnams sdud cing dam tshig gi phyag rgya byin gyis rlob pa'i yon tan sems ma rdo rje ma dang /
rin po che'i rigs sdud cing dbang bskur ba'i byin gyis rlob pa'i rang bzhin yon tan rin chen rdo rje ma dang /
pad+ma'i rigs sdud cing chos kyi phyag rgya byin gyis rlob pa'i yon tan chos kyi rdo rje ma dang /
las kyi rigs sdud cing las kyi phyag rgya byin gyis rlob pa'i yon tan las kyi rdo rje ma ste /
de rnams rnam par dag pa'o / /
ci'i phyir zhe na /
de rnams sa bcu rnam par dag pa ste /
sa bcu ni ye shes lnga'i rten du gyur pa'i phyir ro / /
ji skad du gsang ba'i thig le nor bu'i rgyud phyi ma las /
'di ni sangs rgyas thams cad kyi / /
lam rnams dag ste rim pa bzhin / /
bcu gnyis bcu drug nyi shu ru / /
ye shes la ni ye shes gnas / /
thos dang bsam pa ngo bo ni / /
kyo ba la sogs rang bzhin no / /
shes rab brtson 'grus ting nge 'dzin / /
thar chags sdug pa la sogs so / /
drod la sogs pa dang por sbyor / /
sgeg mo la sogs ngo bo'o / /
lhag ma nyi shu gnyis gnyis kyang / /
sa re ru ni rnam dag pas / /
ye shes rten du yang dag mtshams / /
stegs bu 'di yang 'khor lo yi / /
rten du yang dag gyur pas na / /
rnam par dag pa mngon du bya'o / /
zhes so / /
mdor na zab gsal gnyis med las / /
grub pa'i khyad par 'byung bas na / /
rigs dang tshad sogs nges med pas / /
khru gang nas brtsams stong phrag brgya / /
rin chen lnga yi phye ma'am / /
yang na 'byung khungs nas 'byung dang / /
sA lu btags pa'i phye ma la / /
snga ma'i rim bzhin 'khor los dbab / /
bden pa'i byin gyi rlabs brjod de / /
gser sogs snod du bdug pa bsreg /
gsal bar bsams nas gsang sngags 'dis / /
mngon par bzlas pa rab tu bya / /
badzra tsi tra sa ma ya hUM /
rdo rje shugs kyis zhugs nas su / /
chos dbyings kyis ni 'di nyid dag /
sems can dbyings ni rab sgrol mdzad / /
rgyal ba'i mchog ni mi bskyod mgon / /
bde bar gshegs pa kun gyi gnas / /
skyon kun las ni grol bar mos / /
bla mas g.yon pa'i khu tshur gyis / /
dbang ldan mtshams nas phyi rol nas / /
ri mo lnga ni bri ba'o / /
dkar po ser po dmar po dang / /
ljang khu nag po nang du'o / /
g.yas su bskor cing chad med pas / /
rdul tshon ri mo bri ba'o / /
sbom por bris na nad 'byung ste / /
phra bas nor zad 'khyog 'thab 'byung / /
chad na slob ma bla ma 'chi / /
de bas phyogs kun mnyam par 'gyur / /
g.yas skor tshul du mi 'debs na / /
tshon la phur bus gdab par bya / /
rdo rje rtse mo gnyis dkar mo / /
gzhan ni ser por shes par bya / /
pad+ma rA ga 'dra ba gzhan / /
ma ra ga ta lta bu ste / /
dbus ma nag por shes byas nas / /
tshom gyi rim pa de ltar ro / /
shar gyi phyogs su dkar po che / /
lho ser nub dmar byang ljang khu / /
dbus ma'i cha phyogs ra bas bskor / /
in+d+ra nI la'i kha dog go / /
de dus rlung dang sbrul sogs sprul / /
bgegs dgra'i phyag rgya dran byas nas / /
sdang ba'i dgra yi sngags rgyal 'di / /
brjod pas de dag sel bar bya / /
na maHsa man+ta kA ya wA ka tsit+ta badzra NAM /
na mo badzra kro d+hA ya /
ma hA daMSh+ToT ka Ta b+hai ra ba ya a si mu sa la pa ra shu pA sha ha stA ya /
oM a mr-i ta kuN+Da li kha kha khA hi khA hi /
tiSh+Tha tiSh+Tha /
ban+d+ha ban+d+ha /
ha na ha na /
da ha da ha /
pa tsa pa tsa /
gardza gardza /
bi spo Ta ya bi s+pho Ta ya /
sarba big+h+nan bi nA ya ka /
ma hA ga Na pa ti /
dza'i ban+ti ka ra ya hUM phaT /
de ltar rdul tshon btab gyur nas / /
pad+ma'i gdan la nyi ma dang / /
zla ba rab tu bkod byas nas / /
mtshan ma'i phyag rgya dgod pa'o / /
dbus su rdo rje rtse lnga pa / /
in+d+ra nI la'i kha dog 'dra / /
shar du lce brgyad 'khor lo ni / /
zla ba lta bu'i 'od zer dang / /
lho ru rin chen zur dgu pa / /
margad lta bu'i 'od zer ldan / /
nub tu pad+ma 'dab brgyad pa / /
dmar po 'od zer dang ldan pa / /
byang du ral gri rin chen yu / /
sngon po 'od zer dang ldan pa'o / /
me mtshams spyan ni sngon po'o / /
bden bral mtshams su rdo rje bri / /
rlung mtshams pad+ma sdong bur bcas / /
dbang ldan ut+pal ljang ser can / /
phyi rol me mtshams la sogs dang / /
shar sgo g.yas g.yon gru gnyis la / /
me long pi wang dung dang snod / /
gos dang chos kyi 'byung gnas bri / /
tho ba 'bar ba shar sgor bri / /
rdo rje dbyug pa lho sgor bri / /
pad+ma nub kyi sgo ru bri / /
rdo rje kha bye byang du bri / /
shes rab thabs su rab ldan pas / /
rtag tu mnyam par gzhag ste bya / /
rang rang gi ni ngo bo rnams / /
'phro ba'i sngags kyis gdab par bya / /
de nas lha rnams gnas bya'i phyir / /
sme sha can gyi bdag nyid che / /
bu mo lo grangs bcu gnyis pa / /
mA ma kI ru byin gyis brlabs / /
gnyis sbyor rjes su chags bskyed nas / /
sangs rgyas rang gi nang du gzhug /
cho ga gsum gyis bsgrub byas nas / /
bzhi pas gnyis su med par bya / /
rdo rje pad+ma'i sgra yis ni / /
sangs rgyas dkyil 'khor rnam par dgug /
bskrad nas srung bya sngon bzhin du / /
mchod yon la sogs dbul bar bya / /
mchod bstod bdud rtsi myang byas nas / /
shes rab mthar byed kyis gzhug dang / /
bcings te dga' byas nyer sgrub dang / /
sgrub pa dbang bskur gyis mtshan pa'o / /
sngon bzhin mchod pa yang byas te / /
de bzhin bstod dang bdud rtsi myang / /
gsal bar bsgoms nas bzlas brjod dang / /
reg pa'i mchod pas mnyes bya'o / /
de bzhin phyi yi dri la sogs / /
sngags dang phyag rgya dang ldan pas / /
rang gi sa bon las sprul te / /
'khor lo yang dag mchod pa'o / /
'di ni yang dag bdug pa ste / /
rang bzhin dang ni sbyar ba'i dri / /
bdag gis dbul ba 'di bzhes la / /
bdag la bka' drin stsal du gsol / /
badzra d+hUp+pe pU dza s+pha ra Na /
sna tshogs me tog yid 'ong ba / /
rab tu yid 'ong 'bar ba yi / /
byang chub yan lag me tog 'di /
bdag la brtser dgongs bzhes su gsol / /
badzra puSh+pe pU dza s+pha ra Na /
ting 'dzin mar me dge ba 'di / /
sreg byed ngan 'gro 'jigs las skyob / /
lha yi spyan ni thob byed pa / /
bdag la brtser dgongs bzhes su gsol / /
badzra a lo ke pU dza spa ra Na /
ga pur la sogs byug pa ni / /
dri zhim la sogs me tog rgyan / /
hUM dbyangs snyan par rol 'byung 'di / /
bdag la brtser dgongs bzhes su gsol / /
badzra gan+d+he pU dza s+pha ra Na /
sna tshogs bza' ba yid 'ong ba / /
bza' dang bcas dang bldag dang gzhib / /
yid 'ong gdung ba sel ba 'di / /
bdag la brtser dgongs bzhes su gsol / /
badzra nai bi t+ye pU dza s+pha ra Na /
sna tshogs btung ba yid 'ong ba / /
'bru yi chang dang bcos pa'i chang / /
myos byed bdud rtsi dpa' bo 'di / /
bdag la brtser dgongs bzhes su gsol / /
badzra su ra pU dza s+pha ra Na /
rin chen ri'am rgya mtsho rin chen rnams / /
bzhad dang sgeg dga' rol dang bde ba dang / /
dpag bsam shing dang na bza' shing rnams kun / /
'khor lo bla mar bcas la dbul bar bya / /
bo d+hi rat+na a la ka ra /
sa ha la se ra ti kri ha sau khya a nut+ta ra /
a nut+ta ra bo d+h+yaM laM ka ra bas+t+ra pU dza me g+ha sa mu tra s+pha ra Na sa ma ye hUM zhes dbul lo / /
bsrungs nas phyi rol byung nas kyang / /
phyogs skyong rang rang rnal 'byor gnas / /
sdig med sha khrag chu zan gyi / /
gtor ma phul nas nang du 'gro / /
'di ni gzhan du bshad pas der shes par bya'o / /
gos dang rgyan gyis rab brgyan te / /
rdo rje hUM mdzad bdag bsgyur la / /
dkyil 'khor bskor ba yang byas te / /
phyag 'tshal me tog sngon po dor / /
bdag pos bcing bsams mgo ru bcings / /
de yi gong 'og cho ga rnams / /
rnam par dag par 'gyur bas na / /
dag pa'i dag pa rnam dag pa'o / /
de nas lha rnams tshim bya'i phyir / /
thab la sogs pa dang ldan pa'i / /
sbyin sreg gnas su song nas kyang / /
sbyor ba ldan pas mnyes par bya / /
'di'i cho ga yang gzhan du bshad pas der shes par bya'o / /
dkyil 'khor mchod pa yang byas te / /
shis pa'i phyir na bkra shis glu / /
'khor lo bskor nas bdag nyid kyis / /
pheg rdob pa yi gar gyis kyang / /
hUM hUM 'khor ba 'don byed sku 'dzin pa / /
gnyis gnyis 'khyud pa'i sbyor ba'i mchog /
mi bskyod rdo rje khyod 'ba' zhig /
te na hUM te na hUM te na te te hUM /
khyod kyi zhabs kyi pad+ma la / /
lha dang mi yis 'dud pa'i mchog /
sprul pa'i me tog sna tshogs dang / /
mi bskyod rdo rje khyod 'ba' zhig /
te na hUM te na hUM te na te te hUM /
dngos po rnam grol rnam par bsnyen / /
gsang ba'i gsang ba 'dzin pa khyod / /
bdud rtsi mtha' med gsol ba khyod / /
khyod kyi dgongs pa pad rgyas yin / /
te na hUM te na hUM te na te te hUM /
rtsom spangs sems can don mdzad pa / /
rgyu med gzugs la phyag 'tshal lo / /
te na hUM te na hUM te na te te hUM /
dung dang ku mu ta yi gzugs / /
rgya mtsho dngas ma zla gzugs 'dra / /
te na hUM te na hUM te na te te hUM /
rol pa gnyis med rnal 'byor mdzad / /
rdo rje dril bu phyag rgya 'dzin / /
te na hUM te na hUM te na te te hUM /
sgyu 'phrul las kyi 'gro ba bzung / /
rkyen gyis ma byas gzugs can yin / /
te na hUM te na hUM te na te te hUM /
de nas 'og nas 'byung ba'i rim / /
bdag nyid zhugs byas lha yis kyang / /
chu nas bka' stsal bar gyi dbang / /
bskur bsams 'khor lo de la ni / /
slob ma rnams ni gzhug pa'i phyir / /
rdo rje 'chang ba las byung ba'i / /
dkyil 'khor rten dang bcas pa yi / /
de bzhin nyid ni lan gsum brjod / /
nam mkha' las byung mtshan ldan phyir / /
thog ma tha ma med pa'i sems / /
rdo rje sems dpa' che rang bzhin / /
mi bskyod rdo rje deng grub shog /
mchog chen dngos grub thams cad dang / /
dbang phyug rdo rje 'dzin pa'i lha / /
thams cad rdo rje 'dzin pa'i gzugs / /
dam pa'i yi ge grub par shog /
skyon med rtag pa la sogs pa / /
'dod chags kun la rjes su chags / /
'dod chags chen po dga' ba che / /
de nyid bcom ldan bdag la grub / /
gtan du dag pa kun gyi mchog /
gdod ma nas grol de bzhin gshegs / /
kun du bzang po kun bdag nyid / /
rdo rje sems dpa' bdag grub bo / /
dngos grub chen po kun gyi mchog /
dbang phyug chen po'i phyag rgya yis / /
rdo rje snying gtso bdag la ni / /
rdo rje sngags chen grub par shog /
sems can kun gyi yid khyab pa / /
sems can kun gyi snying la gnas / /
sems can kun gyi de bzhin pha / /
dam tshig mchog gi 'dod pa'i mchog /
bden pa gang gis ye shes kyi / /
shes rab thabs dag dkyil 'khor ni / /
mgon po khyod kyi bden pa des / /
bdag gis 'dod pa yongs su skongs / /
gzugs brnyan dang ni mnyam pa'i chos / /
dag cing dang ba rnyog med pa / /
gzung med brjod du med pa yang / /
rgyu dang rkyen la kun du byung / /
de nyid de nyid bskyed pa ni / /
de dag bden pas dkyil 'khor la / /
gzugs brnyan gsal bar slob pa ni / /
sdig med pas ni blta bar bgyi / /
thun mong sdom pa dang ldan pa / /
bsnyen sgrub gsum gyis bsgrubs nas su / /
yol bas bar du bcad pa la / /
'khyil bzlas chu yis gtor bar bya / /
dmar po sham gyis gdong g.yogs nas / /
dga' ba khyod gang yin zhes dri / /
dga' ba skal ldan bdag yin zhes / /
'jug pa po yis smra bar bya / /
de nas me tog snyim bkang nas / /
'khor los bzhes zhes gtor nas ni / /
gtong sems bskyed nas bla ma la / /
yon ni rab tu dbul bar bya / /
yul mkhar khyim dang glang po rta / /
bran dang bran mo chung ma drug /
bu mo shin tu yid 'ong dang / /
gang gis rang gi lus 'di yang / /
deng nas brtsams te dbul par bya / /
ci yi phyir ni dbul bya na / /
slob dpon du ni nyer gnas phyir / /
snying rje chen pos nyer gnas phyir / /
sems can thams cad skyob don du / /
bdag gi lus 'di dbul bar bgyi / /
hUM gis snying kar rdo rje bsgom / /
oM sarba yo ga tsit+ta ut+pA da ya mi /
su ra ta s+t+waM sid+d+hi badzra ya thA su khaM /
brjod pas byang chub sems bskyed la / /
lus kyi 'khor lo bskul bar bya / /
de ring khyod de bzhin gshegs pa thams cad kyis byin gyis rlob par 'gyur ro / /
khyod kyis de bzhin gshegs pa thams cad kyi mchog gi gsang chen 'di / /
dkyil 'khor du ma zhugs pa rnams kyi mdun du smra bar mi bya'o / /
dad par mi byed pa yang mi rung ngo / /
zhes brjod par bya'o / /
gshin rje gshed la sogs pa'am / /
a khaM bI ra hUM brjod nas / /
drangs nas 'jug pa'i sgor gnas te / /
snga ma'i sdom pa brtan par bya / /
de ring khyod de bzhin gshegs pa thams cad kyi rigs la rab tu chud do / /
de bas ngas khyod la rdo rje ye shes bskyed par bya'o / /
ye shes de khyod de bzhin gshegs pa thams cad kyi dngos grub kyang thob na / /
dngos grub gzhan lta smos kyang ci dgos /
de'i thabs 'di khyod kyis dkyil 'khor ma mthong ba rnams kyi mdun du ma smra shig /
khyod dam tshig las 'da' bar mi rung ba'i phyir ro / /
snying gar rdo rje bzhag nas ni / /
de ring rdo rje sems dpa' nyid / /
khyod kyi snying la yang dag gnas / /
gal te tshul 'di 'das na ni / /
snying 'gas sdug bsngal de ltar 'byung / /
badzra sa twa hUM /
pad+ma'i ban+d+har bdud rtsi lnga / /
yi ge gsum gyis 'bar byas la / /
rdo rje yis ni de yi khar / /
mi ldog phyir ni blud par bya / /
'di ni khyod kyi dmyal ba'i chu / /
dam las 'da' na sreg par byed / /
dam tshig bsrungs na dngos grub pa'i / /
bdud rtsi rdo rje chu 'thung shig /
badzro da ka Tha /
de nas de yis mi 'gyur byas / /
sems g.yo dogs phyir bstan pa yi / /
dam bcas 'di ni bla ma yis / /
lan gsum du ni bsgrags par bya / /
de ring phyin chad khyod kyis phyag na rdo rje nga yin gyi /
ngas ci smras pa'i bya ba thams cad khyod kyis bya dgos so / /
khyod kyis bdag la brnyas par mi rung ste / /
brnyas na ya nga ba ma spangs pas shi ba'i dus byas nas dmyal bar ltung bas ma 'gro shig /
de nas slob ma de yis kyang / /
brtan nas rang nyid dag bya'i phyir / /
gsol ba gdab pa 'di yi mchog /
smros shig ces ni bla mas smras / /
de bzhin gshegs pa thams cad kyis byin gyis rlobs la rdo rje sems dpa' bdag cag la dbab du gsol lo / /
de yi snying ga ru ni hUM / /
laM byung dbang chen dbus su bsam / /
mgrin par a ni baM byung ba'i / /
chu yi dkyil 'khor dbus su bsam / /
spyi bor haM ni dkar po che / /
yaM byung rlung dbus bsams nas ni / /
skul byed dz+haiM ni rkang mthil gnyis / /
rlung gis bskyod pas 'bar byas dbab / /
oM A be+e sha ya staM b+ha ya ra ra ra ra tsa la ya tsa la ya /
hUM a ha dz+hai /
rdo rje dril bu sgra dang bcas / /
'jigs rung gar gyis smin ring bskyod / /
mig bgrad so gtsigs bzhad byed pas / /
slob ma dbab pa rab tu bya / /
lce la thig le'i yi ge AH / /
bsams nas bzlas shing dge mi dge /
bru hi badzra zhes brjod nas / /
dbab pa brtan par bya ba'o / /
pra ti badzra ho brjod la / /
me tog dkyil 'khor dor du gzhug /
de yis bcings par rab bsams la / /
blangs nas mgo ru bcing bar bya / /
'di ni stobs chen sems dpa' bas / /
'di yi ma 'dres so sor zung / /
phyag mtshan nye'am mi nye ba / /
re'u cha'i gnas las shes par bya'o / /
yang na rang gi skal ba yis / /
gdong phye me tog de la gtor / /
mig gnyis oM 'bar bsams nas ni / /
gdong phye las kyi kha dog bstan / /
de ring rdo rje sems dpa' nyid / /
nan tan byas te khyod mig phye / /
bla na med pa'i rdo rjes mig /
thams cad la ni mig phye 'gyur / /
dkyil 'khor gtso bo nas brtsams nas / /
bdud rtsi 'khyil par bstan pa'am / /
yang na bdud rtsi 'khyil pa las / /
gtso bo'i bar du bstan bya'o / /
slob mas thal mo sbyar byas la / /
rdo rje dkyil 'khor chen po yi / /
dkyil 'khor nyid du bdag zhugs so / /
sbyor ba'i dkyil 'khor chen po yi / /
dkyil 'khor de ring bdag gis mthong / /
gsang ba'i dkyil 'khor chen po yi / /
dkyil 'khor du ni bdag dbang bskur / /
de skad lan gsum brjod par bya / /
bum pa rnams chu gcig tu byas / /
mi bskyod rdo rje rab bskyed la / /
zhugs nas slob ma'i mgo bo ru / /
'khor los sgyur bzhin dbang bskur bya / /
rin chen la sogs dbu rgyan la / /
rin chen 'byung ldan gyur byas te / /
dbus su rang gi lha bzhag pas / /
cod pan dang ldan dbang bskur bya / /
rdo rje rtse mo dgu lnga pa / /
'od dpag med bsgoms yongs gyur te / /
byin nas snying gar de bzung ba / /
rdo rje'i dbang ni bskur bar bya / /
dril bu don yod grub pa ru / /
bsgoms nas yongs gyur byin nas ni / /
rdo rje dril bu la 'khyud tshul / /
bdag por dbang ni bskur bar bya / /
spyi gtsug ltag pa la bcug ste / /
spyi bor phyag reg ming gi dbang / /
che ge rdo rje zhes bos nas / /
khyad par gzhan yang mthong bar bya / /
gang gang snang ba kun bdag ste / /
de yi gtso bo mi bskyod mgon / /
chos rnams rang bzhin gyis dag pas / /
chos kyi dbyings kyi yi ge tshul / /
kun gyi gtso bo yin pa'i phyir / /
ming gong dpal gyi sgra gzhug bya / /
go ba nyid du bsgrags pa'i phyir / /
dang po kye sbyor mtha' yi bar / /
hUM bskyed rdo rje lag byin nas / /
'chang bas rdo rje lan gsum gsor / /
brtul zhugs 'di ni dang po ru / /
rnal 'byor pa yis blang bar bya / /
'di ni sangs rgyas thams cad dang / /
rdo rje sems dpa'i phyag na gnas / /
rtag par khyod kyis kyang bzung ste / /
lag na rdo rje brtul zhugs brtan / /
oM sarba ta thA ga ta sid+d+hi badzra sa ma ya tiSh+Tha e Sha twaM d+ha ra ya mi /
hi hi hi hi hUM /
de yi de nyid bshad par bya / /
sngon mtha' med pa'i sems dpa' ni / /
rdo rje sems dpa' dga' ba che / /
kun du bzang po kun gyi bdag /
rdo rje snying po'i gtso bo'i gtso / /
a las byung ba'i dril bu ni / /
lag g.yon byin nas phyogs brgyad dkrol / /
brtul zhugs 'di yang dang po ru / /
de yi grogs su sbyin pa'o / /
'di ni sangs rgyas thams cad kyi / /
shes rab dbyangs chen 'khrol bar 'dod / /
rtag par khyod kyis kyang bzung ste / /
rgyal ba byang chub mchog tu 'dod / /
de nyid bshad par bya ba ni / /
'di ni khyod kyis dkrol bya ste / /
srid pa rang bzhin gyis dag phyir / /
rang bzhin gyis ni 'byung bar byed / /
rang bzhin dag pas sems can kun / /
dam pa'i srid pa byed pa po / /
slob ma rdo rje dbyings phyug dang / /
ldan par bsams nas bcom ldan 'das / /
mngon byed 'das pa mchog 'di yis / /
phyag rgya'i dam tshig sbyin pa'o / /
phyag rgya chen po'i byin brlabs te / /
snying po bsnyen pa la sogs grags / /
dam tshig 'dod gzugs sogs rnams kyis / /
sngags ni dbugs su rtogs nas bzla / /
rang gi rang bzhin de rnams kyis / /
phyogs bcu dus gsum khyab pa yi / /
ma lus gtso bo mchod byas nas / /
bdag dang gzhan yang mnyes par bya / /
dka' thub dam bcas de dag gis / /
bstan par byas kyang 'grub pa med / /
mi snang mngon shes mkha' 'gro med / /
sku gsung thugs las grub skyes so / /
de bas sangs rgyas sems can rnams / /
sngags kyi spyod pa mchog bzung ste / /
'dod pa kun la longs spyod pas / /
chos kyi yi ge mchog thob 'gyur / /
bde sdug gnyis med bdag nyid kyis / /
'dod pa'i yon tan lnga bsten te / /
chags chen ye shes don sbyor na / /
de kho na nyid kun kyang 'grub / /
sku gsung thugs grub yang dag ste / /
gang gzhan dman pa yang skye 'dod / /
de yang sku gsung thugs bsgoms nas / /
sngags bzlas pa yis 'grub pa'o / /
thun mong ma yin sdom par ldan / /
sbyor ba ma nyams yon phul nas / /
rdo rje slob dpon dbang nod phyir / /
de yis lan gsum gsol ba gdab / /
byang chub rdo rje sangs rgyas la / /
mchod chen ji ltar bgyis pa bzhin / /
bdag kyang rab tu bsgral ba'i phyir / /
nam mkha' rdo rje bdag la stsol / /
'jug pa'i sgo ru khru do bar / /
pad+ma dkar po 'dab brgyad la / /
sa bon gyis mtshan dbang stegs bri / /
seng ge mtshan par 'dug tu gzhug /
de nyid ting 'dzin gsum ldan par / /
byas nas bla ma'i lus dkyil 'khor / /
sangs rgyas sogs spro rnam dgug cing / /
nam mkha'i khams kun dga' bar bya / /
de yis rnga dril sil snyen dang / /
rgyal mtshan 'phen sogs pheg rdob cing / /
bum pa gtso sogs gzung byas nas / /
sngon bzhin chu sogs dbang bskur bsam / /
dbang bskur rdo rje chen po ni / /
khams gsum kun gyis phyag byas pa / /
gsang gsum gnas las byung ba yi / /
sangs rgyas kun gyis sbyin pa yin / /
de skad lan gsum brjod nas su / /
dge ba'i phyir dang shis pa'i phyir / /
bum pa spyi bor rab bzung ste / /
bkra shis dbyangs 'di brjod par bya / /
dpal ldan gser gyi ri bo ltar 'bar ba / /
'jig rten gsum mgon dri ma gsum dang bral / /
bcom ldan pad rgyas lta bu'i spyan mnga' ba / /
bkra shis des ni deng khyod zhi byed shog /
de yis bstan pa'i dri med mchog rab ni / /
'jig rten gsum grags lha dang mis mchod pa / /
cho ga skye dgu rnams ni zhi bar byed / /
bkra shis gnyis pa deng 'dir khyed la shog /
dam pa'i chos ldan thos gang bkra shis shing / /
dge 'dun lha dang lha mi'i mchod 'os pa / /
ngo mtshar dpal rab mchog rab tshogs rnams kyi / /
bkra shis gsum pa deng 'dir khyed la shog /
de nas de dag thams cad kun / /
ye shes ngo bor zhugs bsams pas / /
dbu rgyan ye shes sems dpa' bskyed / /
bskor byas slob dpon gnas par bya / /
sngon bzhin mchod dang bstod pa dang / /
bdud rtsi myang ba yang byas nas / /
dkyil 'khor de bzhin nyid bstan bya / /
sangs rgyas ma rgyas mnyam pa'i phyir / /
gru bzhi ru ni rab tu bstan / /
dran pa nyer bzhag shar gyi sgo / /
yang dag spong ba lho yi sgo / /
rdzu 'phrul rkang pa nub kyi sgo / /
dbang po stobs ni byang gi sgo / /
bsam gtan bzhi ni twa ra Na / /
ting 'dzin rnams ni kha khyer brgyad / /
gzungs rnams der gnas lha mo'o / /
bsam pa bskang phyir lha tshogs rgyan / /
gsung rab yan lag 'phags sogs so / /
byang chub yan lag dra ba sogs / /
rnam par thar brgyad ka ba brgyad / /
sngags tshul rdo rje phreng ba zlum / /
phyi logs rnam dag yon tan lnga / /
dri med stobs sogs mchod pa lnga / /
bum pa chus gang thugs rje dang / /
tshogs rdzogs ser po ye shes gter / /
'gro ba rnams dang dbyer med kyang / /
de yi nyes pas mi gos phyir / /
sna tshogs pad+ma bcu dgu ni / /
sdong bu dang ni bcas pa'o / /
mi dge 'dam rdzab skam mdzad phyir / /
dge ba'i myu gu gso mdzad pa / /
nyi ma'i gdan ni bdun rnams so / /
nyon mongs tsha ba bsil byed dang / /
ma rig mun nag sel ba'i phyir / /
zla ba bcu gnyis dang ldan pa'o / /
tshor ba gsob la sogs pa dang / /
'ju ba la sogs dus bcu gnyis / /
zad dus sgron bdun rnam dag pas / /
grangs ni nges par bstan pa'o / /
nyon mongs thams cad las grol phyir / /
gzhal yas khang du btags pa yin / /
snying po la ni 'dus pa'i phyir / /
dkyil 'khor zhes su bshad pa yin / /
rnam par shes pa zhe sdang thugs / /
chos dbyings rnam dag mi bskyod pa / /
gzugs phung gti mug che dang sku / /
me long rnam dag rnam snang mdzad / /
tshor ba'i phung po mnyam pa nyid / /
nga rgyal rnam dag rin chen 'byung / /
'du shes phung po 'dod chags gsum / /
so sor rtog pa snang mtha' yas / /
'du byed phung po nan tan dang / /
phrag dog rnam dag don yod grub / /
sa dang stong nyid thabs dang ni / /
snying rje zhi byed spyan ma'o / /
byams dang mtshan med smon lam dang / /
chu khams srung byed mA ma kI / /
dga' dang smon med stobs dang ni / /
me khams rgyas byed na bza' dkar / /
btang snyoms ye shes rang bzhin gsal / /
rlung khams sgrol byed sgrol ma'o / /
sbyin pa rnam dag gzugs rdo rje / /
tshul khrims rnam dag sgra rdo rje / /
bzod pa rnam dag dri rdo rje / /
brtson 'grus rnam dag ro rdo rje / /
bsam gtan rnam dag reg rdo rje / /
shes rab rnam dag chos rdo rje / /
phyi yi longs spyod kyis mchod phyir / /
dbyung sngags ting 'dzin gsungs pa'o / /
mi la sogs pa rnam dag phyir / /
de nyid du ni bkod par gsungs / /
dbyung sngags ting 'dzin ma gsungs pas / /
sa snying la sogs phyir mi dgod / /
'jigs sogs shes bya phung po'i bdud / /
dad dag gshin rje gshed 'gugs pa / /
nyon mongs de bdud mthar 'dzin lha / /
brtson dag 'jug byed shes mthar byed / /
skye sgrib 'chi bdag log par lta / /
dran dag 'ching byed rta mgrin no / /
las dang lha bdud mchog 'dzin lha / /
ting 'dzin mgu mdzad bdud rtsi 'khyil / /
chos dang longs spyod sprul pa dang / /
ngo bo nyid de rnam bzhi ni / /
thugs sogs rdo rje ye shes sems / /
phyag rgya bzhi zhes bshad pa yin / /
rnam par rtog pa dang bral phyir / /
gting dpag dka' bas zab mo ste / /
phyag rgya chen por rab snang ba / /
rang bzhin smin byed gsal ba po / /
zab mo dang ni yang dag gsal / /
shes rab thabs kyi bdag nyid de / /
mtha' gnyis skyon ni rab bkag pas / /
dus thams cad du dbyer med do / /
de bzhin slob ma dbang bskur dang / /
dngos grub sgrub pa'i dkyil 'khor gyi / /
sgrub pa'i thabs ni rab bstan pas / /
gang zag gnyis su shes par byed / /
gzugs brnyan glegs bam la sogs pa / /
yod na khyod kyis rab gnas mdzod / /
de ni ji srid bar du ni / /
sems can don du 'gyur ba'o / /
de ltar lung bstan dbugs dbyung dang / /
bka' stsal pa yis dbang bskur nas / /
bskyed pa'i rim pa kun bstan te / /
bka' lung g.yar gyi blang ba'o / /
bum pa'i dbang gi cho ga'o / /
lo 'am yang na zla ba ru / /
rig dang slob dpon dbang thob pas / /
lus dang zang zing thabs dang bcas / /
spyod pa mchog gis bla ma bkur / /
rin chen sna bdun la sogs pa / /
rjes su mthun pa dbul bya ste / /
bla ma dgyes par byed pa'i ched / /
bu mo gzhon nu gzugs bzang ba / /
rgyan ldan dam sdom dbang bcas pa / /
lus rgyas mdzes pa dbul byas nas / /
bla ma'i g.yon du bu mo bzhag /
rgyal po mu stegs chom rkun gyis / /
gnod med dben pa'i sa phyogs su / /
mchog gi dris byugs pad sogs gdan / /
bla re rgyal mtshan sogs kyis bklubs / /
rol mo sil snyan sna tshogs sgras / /
gong gi 'khor ram yang na sku / /
tshogs kyi mchod pa chen po yis / /
dbyer med 'khor lo mchod byas nas / /
me tog snyim bkang gsol ba gdab / /
kun mkhyen ye shes phung po sogs / /
pus btsugs thal sbyar mgrin dma' bas / /
gsang ba mchog gi sdom pa che / /
yang dag blangs nas bsrung bar bya / /
ji ltar dbang bskur sogs tshul gyis / /
sangs rgyas la sogs thob pa bzhin / /
byang chub spyod pa gzhan gyis ni / /
'dul ba'i dge ba de bzhin med / /
de bas dam tshig bus srungs shig /
rtag tu sdom pa yang skyongs shig /
sha lnga bdud rtsi lnga bza' ste / /
de las gzhan yang dam tshig srungs / /
dkon mchog bla ma brnyas byed gzhom / /
gzhan gyi bud med spyad pa dang / /
ma byin par yang blangs byas nas / /
brdzun gyi tshig kyang smra bar bya / /
rnal 'byor rgyud las gsungs pa bzhin / /
de ni cho ga bzhin du srungs / /
de ltar bya'o zhes gsol nas / /
yang na me tog phreng ba gtor / /
thal mo sbyar nas gsang ba yi / /
dbang nod phyir ni gsol ba gdab / /
rdo rje sems khyod la sogs pa / /
tshigs bcad lnga yis lan gsum du / /
zhugs nas slob ma dam pa ni / /
mdzes pa'i chas ldan gyis bya'o / /
de nas bla ma yon tan mtsho / /
mchog gi mchog gis de gsan nas / /
zhal ni mdangs dang ldan byas nas / /
snying rje de la bskyed par bya / /
gzugs sogs phun sum tshogs ldan pa'i / /
lha mo de ni byin brlabs nas / /
thub pa'i dbang po zhugs byas nas / /
rdo rje nang du gnas par bya / /
mthe bo srin lag gis bkab nas / /
slob ma dpal ldan snang mdzad khar / /
spro ba'i sngags kyis phab nas su / /
gnyi gas 'di ni brjod par bya / /
a ho a ho su kha ho / /
gzhan yang blo yi bye brag gis / /
dbang bskur byas nas mgrin pa ru / /
de nyid myong bar byas nas su / /
de nas 'di yis bsngags pa'o / /
de 'di rdo rje thams cad kyi / /
dbang bskur mchog tu bsngags pa ste / /
thams cad sngags ni 'grub 'gyur te / /
las mchog khyad par can yang 'grub / /
zla ba za ba rab byung ba / /
lung bstan dbugs dbyung bka' stsal pa / /
'og nas 'byung bzhin sbyin par bya / /
rdo rje bzlas pas phyi nang tshogs / /
sgyu ma smig rgyu la sogs pa'i / /
'dod don phyag mtshan mdog dang dbyibs / /
bsam mi khyab pa'i rnam smin sku / /
bsgom pa la gnas de bsgom gzhug /
gsang ba'i dbang gi cho ga'o / /
de bzhin gong ma'i rim pa yis / /
mtshan dang ldan pa'i rig pa che / /
btsal te bla ma dag la yon / /
rjes mthun dang bcas dbul bar bya / /
sngon bzhin gsol btab sdom pa blangs / /
sangs rgyas byang chub sems dpa' dang / /
nyan thos rang rgyal de bzhin te / /
sku gsung thugs su sbyor ba na / /
phyag 'tshal na ni ma rung 'gyur / /
kun du rdo rje sems dpa' yi / /
lus ngag yid kyi dkyil 'khor la / /
bsam gtan rdo rje gsum sbyor bas / /
sngags zlos pas ni bsam gtan bya / /
mdor na sems can thams cad ni / /
bsam gtan rdo rje bskul bar bya / /
de 'di rdo rje thams cad kyi / /
dam chos rab tu bstan pa'o / /
dkyil 'khor dag kyang yang mi bri / /
glegs bam bklag par mi bya zhing / /
mchod rten dag gi las mi bya / /
rdo rje gsum mchog phyag mi bya / /
gal te byang chub mchog 'dod na / /
lag pa'i phyag rgya mi bcing ngo / /
de ltar bya zhes gsol bar bya / /
yang ni me tog gtor byas nas / /
mchod sbyin rdo rje la sogs pa'i / /
tshigs bcad lan gsum gsol btab nas / /
shes rab ye shes yang dag blang / /
de nas lha mo bdag nyid dang / /
dam tshig sdom pa'i mchog smras nas / /
bde chen za ma tog gi ni / /
lha mo'i bsngags pa rab tu brjod / /
de dag mdun du gnas pa'i lag /
g.yas g.yon 'og dang steng bzhag nas / /
byin gyis brlabs pa'i lha mo 'di / /
sngags 'di yis ni sbyin par bya / /
yid 'ong gzugs ma 'di nyid ni / /
sangs rgyas kun gyi spyod du gnang / /
dkyil 'khor 'khor lo rim pa yis / /
dam pa'i bde ba khyod kyis myong / /
de nas rab mnyam bzhag pa yis / /
dal ba'i bya ba rnam gsum gyis / /
rdo rje skyil krung nang du sems / /
rin chen dkyil du rtogs pa bya / /
rang gi lha yi 'khor lor ldan / /
dbyings kyi dbang phyug dang 'brel pa / /
yol bas bcad de bde myong la / /
sngon bzhin dbang bskur byas nas thim / /
oM sarba ta thA ga ta a nu rA ga badzra swA b+hA ba At+ma ko\u0f85haM /
gti mug rang bzhin gti mug sbyor / /
gti mug dga' dang yang dag ldan / /
gti mug rgyun gyis dbang bskur na / /
gti mug rdo rje'i bdag nyid 'gyur / /
zhe sdang rang bzhin zhe sdang sbyor / /
zhe sdang dga' ma dang ldan par / /
zhe sdang rgyun gyis dbang bskur na / /
zhe sdang rdo rje'i bdag nyid 'gyur / /
'dod chags rang bzhin 'dod chags sbyor / /
'dod chags dga' dang yang dag ldan / /
'dod chags rgyun gyis dbang bskur na / /
'dod chags rdo rje'i bdag nyid 'gyur / /
shes rab ye shes bdag sbyar na / /
rdo rje dga' ma dang ldan par / /
ye shes rgyun gyis dbang bskur na / /
shes rab ye shes bdag nyid 'gyur / /
shes rab ye shes so / /
de nas bla mas g.yon pa yi / /
phyag ni slob ma'i spyi bor bzhag /
de bzhin gshegs kun dpang byas la / /
rig pa'i brtul zhugs sbyin pa'o / /
thabs gzhan gyis ni sangs mi rgya / /
de bas rig ma 'di ni mchog /
chos kun gnyis su med pa la / /
gnyis kyis rnam par mtshon pa yin / /
de bas rtag tu 'khor ba ru / /
khyed kyis 'bral bar ma byed cig /
'di ni sangs rgyas thams cad kyi / /
rig pa'i brtul zhugs bla na med / /
blun chen gang zhig 'da' byed na / /
mchog gi dngos grub de la med / /
de ltar de bzhin gzhir yang /
sngon bzhin gnyis ni rgyas btab pas / /
gsal zhing rab dga' mkha' 'dra ba'i / /
man ngag tu ni de nyid brtag /
bla ma de bzhin gshegs gyur na / /
snying gar khu tshur chos gos g.yon / /
g.yas pas mchog sbyin phyag rgya bya / /
bdag nyid bzhengs nas lung ston bya / /
oM khyod la bdag gis lung 'di ston / /
rdo rje sems dpa' de bzhin gshegs / /
srid pa'i ngan 'gro thar byas nas / /
yang dag srid pa grub pa'i phyir / /
sa bla sa steng sa 'og tu / /
kye rdo rje sems dpa' zhes bya ba / /
rang byung rang nyid grub gyur cig /
sngags pa gang la lung 'di bstan / /
de ni 'gro ba kun gyi gtso / /
bla na med pa'i byang chub la / /
bde gshegs kun gyis lung bstan yin / /
lung bstan pa'o / /
ji ltar dbang bskur thob pa yis / /
slob mas yon tan brjod par mos / /
dam tshig gsum gyis dbugs phyung nas / /
'di yis bsngags pa brjod pa'o / /
dam tshig gsang chen dkyil 'khor la / /
rab tu zhugs nas mthong bas na / /
khyod ni sdig pa kun las grol / /
de ring shin tu kho nar gnas / /
bde chen theg pa 'di la ni / /
phyin chad shi ba yong med de / /
mi thub mi shigs gzhan gyis kyang / /
rol zhing 'jigs par ga la 'gyur / /
sdug bsngal srid las mya ngan 'das / /
srid pa gtan du dag pa'i phyir / /
yang dag 'byung ba ston pa'i mchog /
srid pa gtan du dngos grub po / /
dngos grub dam tshig sdom pa 'di / /
rig ma rtag tu bsrung bar bya / /
dam pa'i shes rab bstan pa ni / /
sangs rgyas kun dang mnyam par gsungs / /
byang chub sems ni spang mi bya / /
gang zhig rdo rje phyag rgya zhes / /
de ni bskyed pa tsam gyis kyang / /
sangs rgyas nyid du the tshom med / /
dam pa'i chos ni smad mi bya / /
ma rig pa dang gti mug gis / /
de ni bor bar mi bya'o / /
rang bdag yongs su spangs pa dang / /
dka' thub sdug bsngal gzir mi bya / /
ji ltar bde ba 'di bzung nas / /
rdzogs sangs rgyas pa 'di las 'byung / /
rdo rje dril bu'i phyag rgya rnams / /
nam yang spang bar byar mi rung / /
bla ma sangs rgyas dang mnyam phyir / /
rdo rje slob dpon smad mi bya / /
de ni sangs rgyas kun mnyam phyir / /
slob dpon la ni smod byed na / /
sangs rgyas thams cad smad pa yin / /
des ni rtag tu sdug bsngal thob / /
rims dang 'or dang dug dang nad / /
mkha' 'gros gtses dang bzung ba dang / /
bgegs dang tshogs bdag drag po yis / /
bsad nas dmyal bar 'gro bar 'gyur / /
de bas nan tan thams cad kyis / /
mchog gi dge ba mngon 'gyur ba'i / /
rdo rje slob dpon bla chen la / /
nam yang brnyas par byar mi rung / /
gus pas bla ma yon du ni / /
rjes su 'thad pas dbul bar bya / /
des ni rims nad la sogs pa / /
phyi nas 'byung bar mi 'gyur ro / /
rtag tu rang gi dam tshig bsgrub / /
rtag tu de bzhin gshegs pa mchod / /
rtag tu bla ma la yang dbul / /
sangs rgyas kun dang de mnyam phyir / /
de byin sangs rgyas thams cad la / /
rtag tu byin pa nyid du 'gyur / /
de byin bsod nams tshogs yin pas / /
tshogs la byang chub mchog tu 'gyur / /
ci phyir shin tu 'dir gnas pas / /
khyed kyi tshe 'di 'bras bur bcas / /
dam tshig lha dang mnyam pa ru / /
gnas par the tshom med pa'o / /
rdo rje dang bcas sangs rgyas kyis / /
de ring khyed rnams dbang bskur bas / /
rgyal po chen po khams gsum na / /
rgyal po gtso bo brtan par 'gyur / /
de ring bdud rnams rnam bcom nas / /
gzhal yas khang mchog du chud phyir / /
sangs rgyas nyid phyir de kho nar / /
khyab bdag gis ni the tshom med / /
rab tu dang ba'i yid kyis ni / /
rdo rje de dag kun mdzod cig /
zad med rang gi dam tshig bde / /
bde bar sems bskyed la bsnyen cing / /
myur bar 'gro ba'i bde chu ru / /
rdo rje sems dpa' 'dra ba yi / /
mnyam pa de ru gyur nas su / /
khyod rnams de la 'gro bar shog / /
dbugs dbyung ba'o / /
de nas slob mas phyag 'tshal te / /
bla ma'i zhabs kyi bka' drin gyis / /
sogs pa'i tshig gis thams cad kun / /
gnang ba'i dbang ni blang bar bya / /
ji lta ji ltar 'dul 'gyur ba / /
sems can rang bzhin du 'gro bgyis / /
de lta de ltar sems can don / /
'dod chags la sogs dag par bya / /
nyin re yi ni mtshams gsum la / /
ting 'dzin gsum gyi sbyor ldan ni / /
bsgrubs nas sgrub pa thun mong dang / /
cig shos dngos grub bsgrub par bya / /
mi snang stong ni chung ngu la / /
mngon shes nyi stong bar ma la / /
rig 'dzin dag ni stong gsum la / /
rdo rje 'dzin pa 'gro kun gtso / /
zhi ba rgyas pa sogs las gang / /
de las gzhan nam gang 'dod la / /
dkyil 'khor kun du chags sbyor na / /
bsgrub pa myur du 'grub par 'ong / /
rdo rje bdag po thams cad kyis / /
'dod chags de nyid don bsams te / /
sems can thams cad phan byed pa'i / /
byang chub 'dod chags las skyes mdzad / /
de bas byang chub 'dod bsngags pas / /
sku gsung thugs ni bsgom byas te / /
cho ga bzhin du las byed na / /
de kun rtogs par 'gyur ba yin / /
de dag byang chub thob 'dod kun / /
dga' ba'i sems kyis thams cad dbul / /
gang zhig phongs pas yid mi bde / /
dad pa'i mchog ldan de yin no / /
bka' stsal pa'i dbang ngo / /
dad pa mchog tu gus ldan pas / /
bla ma'i zhabs ni spyi bor blang / /
ji ltar rje btsun bka' stsal ltar / /
de ltar bya zhes spyan sngar gsol / /
bkra shis smon lam dang ldan par / /
yang dag gnas par gyur cig brjod / /
snod rung byas pa'i slob ma la / /
bla ma shin tu dgyes pa na / /
de dag kun las gsang ba dang / /
rab gsang shin tu gsang ba yi / /
bsgrags min mna' yis btab byas nas / /
som nyi med par bshad par bya / /
'byor ldan slob ma kun tshogs nas / /
sbyin sreg gnas su gnas byas nas / /
bla ma slob ma sbyor bar ldan / /
mar la sogs pa rgya chen rnams / /
slob mas g.yon pa'i mthe bong ni / /
bla ma'i g.yas pa'i mthe bong dang / /
gung mo yis ni gzung byas nas / /
sdig pa rnams ni zhi bar bya / /
de bzhin de ru sa bdag dang / /
phyogs skyong rgyal po la sogs pa / /
zhi bar bya phyir bdun nam ni / /
yang na gsum mam gcig tu bya'o / /
bdag nyid bshad dang nyan pa dang / /
bsam dang bsgom dang dngos grub bsgrub / /
tha na 'jig rten las grub dang / /
khyod kyis grogs ni mdzod cig ces / /
gsol ba btab nas gshegs su gsol / /
sngon bzhin mchod pa thams cad dang / /
glu gar sil snyan la sogs dang / /
bza' dang btung ba'i mchog rnams kyis / /
bdag gzhan 'khor lo mnyes par bya / /
de nas pog snod lag thogs te / /
dril bu gsil nas pus mo btsugs / /
ye shes 'khor lo thams cad kun / /
sngags 'dis gshegs su gsol ba'o / /
oM sems can kun don mdzad nas su / /
dngos grub stsal te rigs pa bzhin / /
sangs rgyas yul du gshegs su gsol / /
yang ni 'byon par mdzod cig muH / /
de bzhin oM dang AH dang hUM / /
brjod pas ting 'dzin 'khor lo rnams / /
rdo rje gsum la bsdu byas nas / /
de yang nam mkha' lta bur mos / /
oM a kA ro mu khaM sarba d+harmA NAM /
Ad+ya nu t+pa n+na t+w+'+ta oM AHhUM swA hA zhes brjod pas /
gzugs brnyan stong pa nyid dmigs la / /
snod gtsang ma ru bsdus nas su / /
'dod pa la ni nyung shas sbyin / /
lhag ma chu yi skye bo sogs / /
phan phyir gdugs dang rgyal mtshan dang / /
'phan sogs sil snyan rab ldan pa / /
dge 'dun tshogs kyis bteg nas su / /
chu bo chen por blug par bya / /
rdo rje rtse mos ri mo dbyi / /
bum pa bla re la sogs pa / /
spyad rung bla mas blang bya ste / /
lhag ma gong bzhin dor bar bya / /
dkyil 'khor 'di ru gzugs brnyan dang / /
glegs bam la sogs rab gnas kyi / /
cho ga bya ba gzhan du bshad / /
mkhas pa rnams kyi der shes bya / /
'di ni dang po rnal 'byor pa'i / /
dkyil 'khor cho ga dang por gsungs / /
gzhan du khyad par ma gtogs pa / /
cho ga rgyas par 'dir shes bya / /
cung zad ye shes dbang thob pas / /
'bebs pa'i cho gas bri bar gsungs / /
khams gsum skye bos smon 'dzugs phyir / /
rnam pa gzhan du mi bya'o / /
ri rtse nyams ni dga' ba dang / /
nags tshal rab tu dben pa'am / /
mchod rten kun dga' ra ba sogs / /
dgon pa'i gnas su spyad bya'o / /
bu mo lo grangs bcu gnyis ma / /
de bzhin bcu gnyis lon pa'i khye'u / /
cho rigs btsun zhing drang por skyes / /
rma sogs spangs dang bzhin mdzes shing / /
so yi thags bzang rab gtsang ba / /
skra gnag mig dkyus ring ba dang / /
rang bzhin dul ba rig pa che / /
bzung nas dbab par rab tu brtag /
de la gong du smos pa dang / /
snod rung sogs kyis zhus nas su / /
de rnams don du tshogs skyed phyir / /
rnam par dag pa'i bzlas pa bya / /
de bzhin sa btsal la sogs nas / /
sbran pa'i cho ga'i bar byas nas / /
lha dang bum pa sems can rnams / /
sta gon du ni gnas par bya / /
thig skud rdul tshon byin brlabs na / /
gong gsungs snod ni khrus byas te / /
gos dang rgyan gyis rab bklubs te / /
ri ska la sogs kyis bdug bya / /
de yi gnas gsum snga ma bzhin / /
dbang chen chu dang rlung dkyil 'khor / /
yi ge gsum gyi byin brlabs la / /
rkang mthil gnyis su skul byed pa / /
rlung gis sbar bas sdig pa bsreg /
ye shes yang dag dbab pa'i phyir / /
rigs gsum bdag nyid rdo rje dril / /
'jigs rung gar dang bcas pa yis / /
de yi snying ga phye byas nas / /
chu dang mar bzhin ro gcig gyur / /
gzi byin la sogs ldan gyur na / /
babs pa'i rtags kyis shes par bya / /
spyan dang rnam par snang mdzad zhugs / /
khru gang tsam mam khru do'am / /
khru lnga tsam mam brgyad tsam du / /
'jigs shing skrag tshul 'bar bar 'gyur / /
snang ba mtha' yas gos dkar zhugs / /
phreng ba'i sngags dang dbyung ba'i sngags / /
de bzhin snying po rig pa sogs / /
ma bslabs par yang brjod par 'gyur / /
mi bskyod mA ma kI babs pas / /
'das dang ma 'ongs dus dag gi / /
ji ltar byung 'byung dngos po rnams / /
skad cig gis ni yang dag ston / /
de nas sngags kyis bstan par bya / /
de gnyis bla ma slob ma'i tshul / /
thig 'debs dang ni tshon 'gyed dang / /
phyag rgya'am sku sogs 'god par byed / /
de nas mdun du 'dug byas nas / /
ji ltar bgyi zhes bka' nod byed / /
mchod pa sna tshogs rab byas la / /
ye shes lha ni gshegs su gsol / /
snod gnyis zas dang skom rnams dang / /
yon gyis mnyes par byas nas su / /
grangs lhag rung bar bya ba ste / /
rang gi gnas su gtang bya'o / /
de nas 'khor lo gnas bsam dang / /
mchod dang zhugs dang dbang bskur ba / /
bsdu ba dang po rnal 'byor bzhin / /
cho ga rgyas par bya ba'o / /
'di'am gong du slob ma'am / /
gzhan don rab tu bya ba'i phyir / /
bri ba'i gsung gi cho ga ni / /
gzhan du bshad pas der shes bya / /
'di ni cung zad dbang gyur pa'i / /
bri ba'i cho ga gsungs pa'o / /
sgrub pa la yang ri mo ni / /
tshul 'di dang ni mtshungs zhes bya / /
ye shes dbang sgyur rnal 'byor pas / /
sgyu ma lta bu'i ting 'dzin gyis / /
dkyil 'khor rgyal mchog las rgyal mchog /
rdzogs pa'i bsam gtan gyis bsgrub bya / /
bla ma'i man ngag rab thob cing / /
sbyor shes de dag lhur len pa / /
rtags shes dang po pha rol phyin / /
yul la zhen pa dang bral ba'i / /
bdag nyid chen po nyag gcig des / /
de 'dra'i sa bcu mgon po che / /
rang gi nus pa dang phrad pa / /
mnyes bya de yis yang dag blang / /
me tog la sogs mchod pa'i tshogs / /
phyi rol nang du bcas sngon song / /
thal sbyar pus mo btsugs nas ni / /
bla chen de la gsol ba btab / /
'jig rten sgron mchog rnal 'byor kun la 'phags / /
khyod ni skyon rnams dag pa'i pha rol phyin / /
srid pa'i mtsho las sems can kun sgrol ba / /
ded dpon chen po khyed la skyabs su mchi / /
bdag cag thabs bral 'khor bar 'khyams gyur te / /
ma rig mun pas bsgribs pas dmus long gyur / /
sdug bsngal gyis gzir yang dag don ma rnyed / /
bdag nyid chen po khyod kyis bskyab tu gsol / /
de skad gsol nas de yi tshe / /
bla ma bdag nyid chen po des / /
snying rje chen po rab bskyed nas / /
tshig 'dis gnang ba sbyin pa'o / /
bu tshur shog cig bsam gtan gyi / /
'khor lo chen po nga yis bstan / /
khyod kyis kyang ni mnyam zhog la / /
nga yi bkod pa lta bar gyis / /
de skad gsol nas bsam gtan gyi / /
dkyil 'khor rim pa 'di yis bsgom / /
lhun gyis grub pa'i sbyor ba ni / /
skad cig ye shes kyis rdzogs pa'o / /
sangs rgyas 'khor lo sbyar ba yis / /
bsam gtan 'khor lo rab rdzogs bya / /
ye shes 'khor lo bsam gtan gyis / /
'khor lo can kun mngon sum zhugs / /
gong gsungs mchod pa'i cho ga ni / /
bsam gtan ldan pas mnyes par bya / /
de nyid brjod pas 'khor lo bskul / /
zhugs sogs gong bzhin rab byas te / /
ye shes dbab pa sngon 'gro ba'i / /
mthong ba'i yul bzhin rnam par gnas / /
ye shes kyi ni 'khor lo la / /
gnyis med 'khor lo gzhug par bya / /
de nas byin gyis brlabs brjod la / /
sa bcu'i mgon po'i dkyil 'khor la / /
dngos grub rtags ni shes bya'i phyir / /
me tog 'dod par bya ba ste / /
sku'am dbus su nub gyur na / /
phyag rgya chen po bsgrub par bya / /
zhal gyi dkyil 'khor la babs na / /
sngags kyi dngos grub thob par bshad / /
lte ba'i dbus su rab babs na / /
thun mong dngos grub brgyad 'grub bo / /
sku smad cha ni gar 'bab kyang / /
zhi sogs dngos grub 'byung ba'o / /
ring zhing thal bas dngos grub kyang / /
da dung rgyang ring 'gyur ba'o / /
phyag rgya chen po ji lta bzhin / /
bsgrub pas ji bzhin dus thob bo / /
ye shes babs pa'i mthu nyid kyis / /
dman mchog gsum dang rang gi las / /
ji skad bshad bzhin gyis rab thob / /
de las gzhan pa ji snyed pa / /
bla ma'i ye shes stobs kyis ni / /
sbyar ba yis ni rnyed pa'o / /
de nas mkha' dbyings thams cad kun / /
sangs rgyas byang chub sems dpa' dang / /
rig pa'i lha mo khro bo tshogs / /
chu sogs rkyen bzung gang bar bsams / /
de dag kun gyis bum pa dang / /
gsang dang shes rab ye shes dang / /
brtul zhugs lung bstan dbugs dbyung dang / /
bka' stsal pa rnams rim bzhin dbang / /
de yis de yi byang chub ni / /
sku gsung thugs kyi byang chub che / /
sems can thams cad phan 'dod pas / /
ngo mtshar chen po rab tu grub / /
bsam gtan dkyil 'khor bsam gtan gyis / /
mchod dang dbang bskur de bzhin du / /
byas nas gzhan la 'ga' yi don / /
bsgrub phyir lung 'di bsgo ba'o / /
nga yis khyed ni dkyil 'khor du / /
bcug zin dbang bskur yang zin gyis / /
khyod kyis slob dpon sgrub po las / /
'dod bzhin du ni gyis shig ces / /
gnang nas bsnyen la sogs pa la / /
'jug par gang yin 'gyur ba ste / /
de yis kyang ni khyod shes bya / /
bsam gtan 'khor los sbyang phyir ro / /
gnyis pa de ru 'jug mi nus / /
mthong ba'i yul la mngon zhen zhing / /
blo gros ngan zhing sbyor ba spangs / /
dad ldan snod rung de mthong nas / /
don rnams yal bar mi 'dor phyir / /
snying rje chen po rab bskyed nas / /
dag sogs cho ga sngon 'gro ba'i / /
phyi yi bya ba bsten bya ste / /
ye shes cung zad dbang gyur ltar / /
ri mo'i dkyil 'khor bris nas ni / /
dbang bskur yang dag brtsam bya ste / /
gnyis med man ngag gis sbyang bya / /
de bzhin sku sogs 'khor lo la / /
cho ga sngon bzhin rgyas bya ste /
kun khyab chos kyi dbyings ye shes / /
thams cad de ru rnam dag pas / /
bde gshegs gnas su mi bskyod dgod / /
gzhan gyi gnas su gzhan bkod de / /
gnyis shes rdo rje mtshon la sogs / /
khyad par gzhan yang rtogs par bya / /
rdo rje slob dpon slob ma sogs / /
gong dang 'og gi cho ga rnams / /
sems kyi 'ba' zhig gtso bor gsungs / /
dman pa las ni mchog mi 'gyur / /
sems nyid glang po yan lta bu / /
gzugs la sogs la 'phyan byed pas / /
ngan 'gro g.yang sar ltung bar 'gyur / /
de nyid rab tu rtogs byas la / /
dran pa'i thag pa dam po yis / /
dmigs pa'i ka ba la btags te / /
'dod bzhin ba yi yul spyod pas / /
ji lta bzhin du 'dus par bya / /
ji skad du /
sems can kun gyi sems gang ni / /
brtan pa'i phyir na sems dpar brjod / /
mnyam par gzhag na ting 'dzin te / /
de bstan pa las rdo rjer 'gyur / /
sems dpa'i byin rlabs sbyor ba las / /
slar yang rdo rje sems dpar 'gyur / /
zhes so / /
bsod nams tshogs kyi yan lag phyir / /
bcom ldan 'das kyis lus ngag gi / /
bya ba bstan te drang srong ltar / /
dang po rab tu 'drid pa'o / /
khang skas yan lag dang po bzhin / /
steng phyin ma yin dgos med min / /
de yi rten gyis de bzung ste / /
de nyid 'ba' zhig rtogs par bya / /
de bas sems la khyad par 'byung / /
longs spyod rdzogs dang sprul pa'i sku / /
de yi zhing khams yongs dag pa / /
sems nyid 'ba' zhig las 'byung ste / /
mtshams kyi rnam shes ji lta dang / /
klu khros pa yi sems bzhin du / /
mi mthun ltar yang snang ba ste / /
de bas sems nyid rtogs par bya / /
rnal 'byor pa rnam pa gsum gyis slob ma rnams dbang bskur ba'i cho ga rgyas par bshad zin to // //
da ni dngos grub sgrub pa'i thabs kyi cho ga bshad par bya'o / /
de la sgrub pa po'i gang zag ni / /
brtul zhugs sdom pa sngags ldan pa / /
mi brtan lha yi nga rgyal bral / /
cung zad ye shes dbang gyur pa / /
thun mong sgrub pa shes par bya / /
rgyu dang mi rgyur bcas pa rnams / /
sgyu 'drar sems can dbyer med rtogs / /
thun mong cig shos dngos grub kyi / /
sgrub par ye shes dbang gyur pa'o / /
de yi yid dang mthun pa'i gnas / /
shin tu dben pa'i ri dgon dang / /
rnam pa sna tshogs ri bo dang / /
klung dang 'bab chu rnams dang ni / /
dur gyi khrod la sogs par yang / /
bsam gtan bsdus pa 'di bsgom mo / /
dgon pa chen po'i sa phyogs ni / /
me tog 'bras bu sogs kyis brgyan / /
ri bo dben pa dag tu ni / /
dngos grub thams cad bsdus pas 'grub / /
lam gyi bzhi mdo shing gcig drung / /
mtshan ma gcig dang zhi gnas su / /
rdo rje dgug pa'i khyad par gyis / /
sgrub pa pos ni rtag tu bsgrub / /
dgon pa chen po'i sa phyogs sam / /
rab tu rnam par dben pa'am / /
ri bo nags 'dab chu ngogs su / /
ting 'dzin byas nas ting 'dzin 'thob / /
rdo rje 'gug gnas mig sman dang / /
ka pA la ru bsgom par bya / /
yid du 'ong dang shis pa'i gnas / /
sgrub pa po yis rab nges bya / /
rjes su mthun pa'i shis pa'i zas / /
nyi ma dang ni zla ba dang / /
chu dang shel dang sman dang dri / /
phyag rgya chen po rig 'dzin gyis / /
lam la mkhas pa rnams kyis sngags / /
glang chen sha yis mngon shes bsgrub / /
rta yi sha yis mi snang bsgrub / /
'gugs pa ba lang sha yis bsgrub / /
khyi sha yis ni thams cad bsgrub / /
nus pa yis ni dgug par bya / /
med na bsam pas rnam par brtag / /
ngo bo nyid dang mthun dag dang / /
rang bzhin gyis ni de 'grub pa'o / /
de ltar byas nas sangs rgyas dang / /
byang chub sems dpa' grags chen mnyes /
'dod khams 'jig rten dbang phyug gi / /
las kyi go 'phang thob par 'gyur / /
gtso bo gzi chen stobs dang ldan / /
mdangs bzang mthong na yid du 'ong / /
mthong bas bskul ba ma byas kyang / /
'jig rten 'di dag dbang du 'gyur / /
'di ni sangs rgyas thams cad kyi / /
gsang ba dam pa byang chub ste / /
yang dag sngags kyi gsang ba 'di / /
rmongs pa'i man ngag sems 'da'o / /
mi snang stobs dang brtson 'grus dang / /
dam tshig chen po bsgrub pa dang / /
rdo rje 'gugs pa mchog dag kyang / /
dam tshig 'di yis rnam par grub / /
grub pa yi ni mtshan ma ni / /
shin tu 'bebs pa thob pa yis / /
gdon mi za bar 'grub 'gyur te / /
bsod nams tshogs kyi yan lag rdzogs / /
spyi yi mtshan mar shes par bya / /
bzlas dang bsgom dang rang lha yi / /
khyad par gang yin rtogs par mdzad / /
rmi lam bye brag rab byed pas / /
so so'i mtshan ma shes par bya / /
bsam gtan ngag gi bzlas pa yis / /
dus sam byin rlabs rab sdud du / /
'dod pas rnyed pa'i mtshan ma ni / /
rmi lam du ni shes par bya / /
rmi lam na sangs rgyas dang byang chub sems dpa'i gzugs tha dad par mthong ba dang /
rmi lam na bdag nyid ye shes mchog thob nas sangs rgyas thams cad dang mthu mnyam par mthong ba dang /
rmi lam na mtshan dang dpe byad du ldan pa'i longs spyod rdzogs pa'i sku rgyud dag pa la snang bar bdag nyid mthong ba dang /
rmi lam na brgya byin dang tshangs pa dang drag pa sogs pas bdag nyid la me tog la sogs pas mchod par mthong ba dang /
rmi lam na sangs rgyas dang byang chub sems dpa' thams cad kyis phyi nang gi 'dod pa'i yon tan lngas bdag la mchod par mthong ba dang /
rmi lam na bdag nyid rdo rje 'chang ba'am /
rtag pa la sogs pa'i gzugs su mthong ba dang /
rmi lam na rdo rje gsum mam spyan ma la sogs pa'am /
phyogs bcu'i sangs rgyas thams cad kyis bdag la btud cing phyag 'tshal bar mthong ba dang /
rmi lam na mngon dga' la sogs pa'i zhing du mi bskyod pa la sogs pa mthong ba dang /
de dag kyang thugs rab tu dgyes nas chos kyi mdzod chen po gtad par mthong ba dang /
rmi lam na bdag nyid shAkya thub pa la sogs pa'i gzugs lha dang klu dang gnod sbyin la sogs pas bskor zhing chos bshad par mthong ba dang /
rmi lam na bdag nyid la sangs rgyas dang byang chub sems dpa' thams cad kyis nam mkha' la gdugs dkar po bteg cing /
seng ge'i khri la bzhag nas chos kyi rgyal por dbang bskur bar mthong ba dang /
rmi lam na gdol ba'i bu mo'am /
khyi'am /
rta rgod ma la sogs pa'am /
snyoms par 'jug pa de dag phyag rgya chen po grub pa'i mtshan ma'o / /
gzhan yang rmi lam na kha dog sna tshogs pa'i kun dga' ra ba dang skyed mos tshal yid du 'ong ba mthong ba dang /
rmi lam na lha'i bu mo gdu bu dang /
dpung rgyan dang /
snyan cha dang /
mgur chu dang /
nu 'bur dang /
zur phud la sogs pas brgyan pa dang /
mi'i khye'u dang bu mo yid du 'ong ba bcu drug pa rgyan thams cad kyis brgyan pa mthong ba ni thun mong gi 'grub pa'i mtshan ma'o / /
rigs 'dzin la sogs yongs smin las / /
'dzam bu gser 'dra'i sangs rgyas 'gyur / /
de bas de dag thams cad kun / /
cig shos mtshan mar shes par bya / /
sngon du bya ba'i las kyi rgyal po mchog ni /
sngags pa rnam par dag pa yis / /
de dag rab tu rtogs byas nas / /
sngon gyi phyir na gnyis kyis kyang / /
ci rigs gsang sngags bzlas brjod bya / /
dben par gtsang gtor byas nas su / /
bgegs bskrad sa la gsol ba btab / /
cig shos la yang gsol byas nas / /
bka' stsal sa ni brko bar bya / /
sngon gyi rim pa shes byas la / /
sa stengs rgyan dang ldan pa dang / /
dag bya'i phyir na gong bzhin du / /
dbang bskur blang bas yid sbyang bya / /
rdo rjes khyad par byas pa yis / /
sa 'dzin lta bur byin brlabs la / /
bdag nyid ting 'dzin gsum gnas pas / /
de dbus nga rgyal gsum ldan bya / /
sngon bzhin rtag sogs gsol btab nas / /
byin brlabs stangs thabs brtsam pa'o / /
phur bus btab nas sa srung ste / /
nub gcig sta gon gnas par bya / /
lha rnams gnas par byas nas su / /
brod bskyed mchod pa sna tshogs brtsam / /
dgongs par bya phyir gong ma bzhin / /
'khor lo gsol ba gdab par bya / /
lha mo bzhi dang mi bskyod pa / /
bdud rtsi 'khyil pa'i bum pa ni / /
rdzas dang ldan par sta gon bya / /
yod na bcu dgu nges pa'o / /
skud pa tshon rtsi 'dus byas la / /
sngon bzhin 'bebs ba'i cho ga bya / /
de yis thig dang tshon btab nas / /
zhal sogs ldan pa'i phyag rgya dgod / /
gzhan la ma thos sems can rnams / /
gzung bar bya phyir sngon bzhin bshad / /
gnas rnams stong ba mi mdzes pas / /
dang chung srid pas de ma bsngags / /
mi rnams kyis ni phye ma yis / /
zhal la sogs pa rdzogs mi 'gyu / /
yan lag ma rdzogs byin mi rlob / /
de bas lha yi mdzes pa bsngags / /
rang gi phyag rgya'am sems kyis su / /
lha rnams rab tu gnas byas nas / /
byin rlabs sngon du mchod pa sogs / /
brtsams te 'byung gtor khyad par du / /
rnam rgyal spyor bas skyon bsal nas / /
tshim par bya phyir lha rnams la / /
ji srid rdzas kyi thab rnams su / /
sbyin sreg gis ni mnyes bya'o / /
slob ma gzhug pa'i rim pa bzhin / /
bdag nyid 'khor lor zhugs par bya / /
sdig bshags me tog 'dor ba'i bar / /
byas nas lha rnams kyis gnang ba'i / /
sngon bzhin bum pa gsang ba dang / /
shes rab ye shes brtul zhugs dang / /
lung bstan dbugs dbyung bka' stsal thob / /
de yis bsgrub pa brtsam pa'o / /
sgrub pa'i thabs gang zhe na /
dang po de bzhin gshegs pa yi / /
rig 'dzin sgrub thabs bshad par bya'o / /
ji bzhin byas pa'i sngags pa yis / /
thun mong cig shos bgegs bsal nas / /
spyi gzugs gyur nas rtag pa las / /
byung ba'i gzhal yas khang pa bsgom / /
lnga dang bzhi las mchog dang po / /
rab bskyed skye rim bzhi spangs nas / /
dri za rab tu zhugs byas pas / /
de ni cho ga bzhin du zhu / /
rang gi tshangs pa'i spyod pa bzhi / /
mA ma kI la sogs gyur nas / /
bskul te thim gyur sa bon gyur / /
phyag mtshan des mtshan bshes gnyen zhugs / /
de las rtag pa sngon bzhin bskyed / /
de yi thugs kar zla ba la / /
oM las 'khor lo oM gyis mtshan / /
bsams nas sngags kyis byin gyis brlab / /
oM d+harma d+hA tu swA b+hA wa At+ma ko\u0f85haM /
gnyis sogs ma gtogs de phyag rgyas / /
gnas nas sngags 'di bsgom par bya / /
oM AH oM dzin dzika hUM / /
brjod pas oM las 'od zer tshogs / /
dkar ba'i rgyun gyis nang gsal te / /
ba spu'i bu ga nas spros pa'i / /
'od rtse rtag pa'i tshogs rnams kyis / /
nam mkha'i khams kun bkang byas nas / /
sangs rgyas rtag pa spyan drangs nas / /
rang gi ba spu'i bu gar gzud / /
brtan pa'i ngo bos phyag byas nas / /
yang nas yang du dus bzhir bsgom / /
de nas zhag bdun la sogs nas / /
nye ba'i mtshan ma mthong nas ni / /
'byung po rnams la gtor byin nas / /
yang ni sbyin pa der zhen bya / /
'di lta bu yi sbyor ldan pas / /
rdo rje'i sku ni rgya mtsho dag /
zla ba phyed na nges pa ru / /
the tshom med par 'grub par 'gyur / /
ye shes lnga ldan bsten nas ni / /
rnam par snang mdzad dang 'dra ba'i / /
sangs rgyas sku ni 'bar ba'i 'od / /
rdo rje bskal pa gsum du gnas / /
thams cad sngon bzhin rab byas te / /
'od dpag med bsgoms mgrin pa ru / /
AH las pad+ma AHyis mtshan / /
bsams nas bzlas brjod yang bya'o / /
oM AHA ro l-ika hUM / /
de yis sngon bzhin 'od dpag med / /
spros te bkug nas rang la btsud / /
brtan byas sngon bzhin rab bsgrubs nas / /
zla ba phyed na 'grub par nges / /
ye shes lnga dang ldan pa yis / /
rdo rje chos ni bsten byas nas / /
de dang 'dra ba'i 'od thob ste / /
rdo rje bskal pa gsum du gnas / /
sngon bzhin mi bskyod rab bskyed de / /
thugs kar hUM las rdo rje la / /
hUM gis mtshan pa rab bsams la / /
sngags kyi bzlas brjod bya ba'o / /
oM AHhUM badzra d+h+r-ika hUM /
sangs rgyas mi bskyod tshogs rnams kyang / /
btsud nas chags par byas nas su / /
sngon bzhin nye mtshan mthong bsgrubs nas / /
zla phyed 'grub par the tshom med / /
ye shes lnga ldan bsten na ni / /
ston pa rdo rje thugs 'dra ba / /
ye shes yon tan rgya mtshor 'gyur / /
rdo rje bskal pa gsum du gnas / /
thams cad sngon bzhin rab gnas te / /
mi bskyod cho ga bzhin bskyed nas / /
thugs kar rdo rje bum pa ru / /
oM bsams bzlas brjod bya ba'o / /
oM d+harma d+hA tu dz+nyA na rastu hUM /
mi bskyod tshogs bkug sngon bzhin du / /
zhugs nas chags byas nye bar mthong / /
gtor ma btang nas rab bsgrubs nas / /
zla phyed mi bskyod 'dra ba thob / /
mi bskyod pa yi sku dag dang / /
gsung dang thugs mchog 'dra ba 'dzin / /
'jig rten khams rnams thams cad du / /
mi bskyod rdo rje mchod par 'gyur / /
rin chen 'byung ldan sngon bzhin bskyed / /
thugs kar mtshan ma la gnas pa'i / /
oM bzlas pa yis 'grub pa'o / /
de dang 'dra bar bsgrub par bya / /
oM AH oM sa man+ta dz+nyA na rastu hU~M /
de yis rin chen 'byung ldan tshogs / /
spros pa bkug nas rab tu btsud / /
brtan byas gong bzhin rab bsgrubs nas / /
zla ba phyed na rab tu 'grub / /
lus dang ngag sems rdo rje yi / /
rin chen 'byung ba'i 'od dang 'dra / /
de ni byang chub bdag med dang / /
ye shes gsang ba'i gnas su 'gyur / /
'od dpag med pa bsgom byas la / /
de yi thugs kar pad+ma la / /
gnas pa'i oM ni bzlas byas pas / /
dpag med 'dra ba bsgrub par bya / /
oM AH oM pra t+ya bek+Sha Na dz+nyA na rastu hUM /
'od dpag med pa'i tshogs spros pas / /
bkug nas brtan byas chags byas nas / /
gong ma bzhin du rab bsgrubs nas / /
zla ba phyed na 'grub par nges / /
sku dang gsung thugs rdo rje yi / /
dpag med pa yi 'od dang 'dra / /
'di ni sems can thams cad kyi / /
theg chen lam gyi mchog tu 'gyur / /
sngon bzhin don yod grub bsgoms la / /
thugs kar ral gri'i yu ba la / /
zla ba'i dbus su oM bsams la / /
sngags kyi bzlas brjod brtsam pa'o / /
oM AHoM kri ta a nuSh+Tha na dz+nyA na rastu hUM /
de yis don yod grub pa'i tshogs / /
spros te bkug byas zhugs byas la / /
gnas brtan ngo bor chags byas na / /
zla ba phyed na de dag 'grub / /
sku dang gsung thugs rdo rje yi / /
rdo rje thogs med 'dra ba 'ong / /
de ni dpal ldan ye shes mtsho / /
sems can don kun 'byung bar 'gyur / /
de bzhin snang mdzad bsgom byas te / /
sngags kyi bzlas brjod bya ba'o / /
oM AHoM A daR+sha dz+nyA na badzra rastu hUM /
sngon bzhin zhugs sogs rab byas nas / /
zla phyed de dang 'dra bar 'grub / /
thams cad snga ma bzhin byas te / /
snang mdzad mgo mgrin thugs ka ru / /
'khor lo pad+ma rdo rje la / /
zla ba'i dbus nas oM gsum gnas / /
oM AHoM oM oM tri ga ka ra ya rastu hUM /
de yis rdo rje gsum gyi tshogs / /
bkug nas gnas gsum du brtan par / /
byas nas nye ba'i mtshan ma mthong / /
gong bzhin byas na zla phyed 'grub / /
sku dang gsung thugs rdo rje yi / /
sangs rgyas snang mdzad 'dra ba'i mdog /
de ni byang chub ye shes dang / /
sku gsum ye shes 'grub par 'gyur / /
de yi rim pas mi bskyod sogs / /
rang rang ngo bos rab bsgrubs na / /
dpal ldan zla ba phyed grub nas / /
rdo rje bskal pa gsum du gnas / /
de bzhin de ltar de gnyis sam / /
gcig la'ang gsum du goms byas nas / /
rgyal ba'i sras po mos pa yis / /
nyung ngam lhag par gnas par 'gyur / /
sngon bzhin thams cad rab byas la / /
rnam par snang mdzad cho ga bzhin / /
bskyed nas chos dbyings byin brlabs nas / /
lag pa g.yas pa 'khor lo bskyed / /
'khor lo gser sogs dngos byas la / /
oM bskyed lte bar rtag pa yi / /
'khor lo chen po rab bsgoms te / /
sngags kyi bzlas brjod brtsam pa'o / /
oM AHdzin dzika tsakra ar+tha sid+d+hi hUM swA hA /
'od zer gyis bkug rtag dkyil 'khor / /
bsdus te bcug nas brtan byas pas / /
drod dang dud 'thul 'bar ba dang / /
nam mkha' la ni 'phar bar 'gyur / /
de yi steng du su bsams nas / /
lag tu babs nas spyan mas bzla / /
'byung po rnams la gtor sbyin la / /
chags byas zla ba phyed nas 'grub / /
ri rab sum cu rtsa drug gi / /
rab tu phra ba'i rdul snyed kyi / /
rdo rje 'dzin dang 'dra ba kun / /
de yi rjes su 'brang bar 'gyur / /
sngon bzhin mi bskyod rab bsgoms la / /
rdo rje dngos byas hUM bskyed de / /
rdo rje rigs kyi 'khor lo bsgom / /
sngags kyi bzlas brjod bya ba'o / /
oM AH badzra d+h+r-ika badzra ar+tha sid+d+hi hUM swA hA /
rdo rje rigs kyi spro dang bsdu / /
brtan par byas la chags byas nas / /
sngon bzhin rab tu bsgrub gyur na / /
zla ba phyed na 'grub par nges / /
ri rab sum cu rtsa drug gi / /
rdul phran ji snyed yod pa yi / /
de snyed kyi ni bud med rnams / /
yon tan can gyi bdag gir 'gyur / /
drag po dag gis phyag byas pas / /
khams gsum rdo rje chen por 'gyur / /
sngon bzhin rgyas par rin chen 'byung / /
bsgoms nas swa bskyed rin chen dngos / /
rin chen rigs kyi lha bsgoms la / /
sngags kyi bzlas brjod bya ba'o / /
oM AH rat+na d+h+r-ika rat+na ar+tha sid+d+hi swA hA /
rin chen rigs kyi lha rnams kun / /
spro zhing bsdu bas brtan byas nas / /
nye ba'i mtshan mthong sngon bzhin bsgoms / /
zla ba phyed 'grub the tshom med / /
ye shes lnga ldan bsten na ni / /
bskal ba gsum gyi yun gnas shing / /
phyogs bcu'i sangs rgyas thams cad kyis / /
gsang ba gsum la bsnyen bkur byed / /
de bzhin dpag med tshe bsgoms la / /
gser sogs pad+ma AH las skyes / /
lte bar gsung rigs lha bsgoms la / /
bzlas brjod rab tu bya ba'o / /
o AHA ro l-ika ka ma la ar+tha sid+d+hi swA hA /
de spros gsung gi rigs bkug nas / /
bcug nas brtan bya yang yang bsgom / /
mtshan ma thob nas gtor ma btang / /
zla ba phyed na de 'grub 'gyur / /
ri rab sum cu rtsa drug gi / /
rab tu phra ba'i rdul snyed la / /
sangs rgyas rdo rje'i dkyil 'khor la / /
dag pa'i bdag nyid 'jog par byed / /
don yod grub pa sngon bzhin bsgom / /
ral gri dngos byas ha las bskyed / /
las kyi lha rnams yu bar bsgom / /
sngags kyi bzlas pa brtsam pa'o / /
oM AHpradz+nyA d+h+r-ika khad+ga ar+tha sid+d+hi swA hA /
las kyi rigs kyi lha rnams spro / /
bsdu zhing bcug nas chags byas na / /
de mtshan mthong nas sngon bzhin bsgrub / /
zla phyed kyis ni nges par 'grub / /
khams gsum kun gyis rab mchod cing / /
tshangs la sogs pas phyag kyang byas / /
stong gsum na ni mchog tu dpa' / /
mi mchog gsang ba 'dzin par 'gyur / /
gang rnams 'dod dang bsam pa dag /
sku gsung thugs kyi rdo rje 'dzin / /
rdo rje thugs las rab byung ba / /
de lta bu yi dngos grub ster / /
'khor lo la sogs grub pa'i mchog /
sangs rgyas sku dang 'dra bar 'gyur / /
gang gA'i bye snyed thams cad du / /
grub pa kun du rnam par spyod / /
dam tshig dam pa thams cad kyi / /
rig pa 'dzin pa'i gtso bor 'gyur / /
rdo rje sku ni rab bsgoms pas / /
de ni dam tshig mchog tu 'gyur / /
thams cad snga ma bzhin byas te / /
'jam dpal bskyed pa'i cho ga rdzogs / /
thugs kar ral gri'i yu ba la / /
haM gi 'od ldan bzlas brjod bya /
oM AHhaM many+dzu shrI hUM phaT /
de yi 'od kyis nang gsal nas / /
ba spu las byung 'od zer lngas / /
thams cad 'jam dpal skur byas te / /
bkug cing bu gar thim par bya / /
yang nas yang du brtan byas pas / /
ba spu dbang po gzhu mthong nas / /
'byung po gtor byin chags byas na / /
zla ba phyed kyis nges par 'grub / /
'jam dpal dam tshig longs spyod la / /
sku gsung thugs kyi rdo rje can / /
sa bcu dag la gnas pa yi / /
byang chub sems dpa' de 'gyur ro / /
yang ni 'jam dpal de bzhin bsgom / /
ral gri yu bar bcug 'phan gnas / /
bzlas brjod byas la gong bzhin dpag /
de dang 'dra bar bsgrub par bya / /
oM AHth+liM many+dzu hUM swA hA /
de ni zla ba phyed na yang / /
'od zer 'bar bar gyur pa yin / /
rdul phran rdo rje lus ngag gi / /
rdo rje sku dang 'dra bar 'gyur / /
snga ma bzhin du kun shes bya / /
gshin rje gshed la sogs pa bcu / /
longs spyod dang po rdzogs pa la / /
mtshan ma yis ni de 'dra 'grub / /
tho ba dbyug pa pad+ma dang / /
rdo rje lcags kyu dbyug gsal zhing / /
ral gri 'khor lo rdo rje rnams / /
dngos byas 'khor lo gcig bsgom brjod / /
oM AHya mAn+ta kr-ita mud+ha ra sid+d+hi hUM /
oM AHp+r+dz+ny+'+n+ta kr-ita badz+ha d+ha na da sid+d+hi hUM /
oM AHpad+man+ta kr-ita pad+ma sid+d+hi hUM /
oM AH big+h+r+nA kr-ita badzra sid+d+hi hUM /
oM AHTak+ki rA dza aM ku sha sid+d+hi hUM /
oM AHnI la daN+Da'i daN+Da sid+d+hi hUM /
oM AHma hA ba la tri shU la sid+d+hi hUM /
oM AHa tsa la khad+ga sid+d+hi hUM /
oM AHtsakra warti tsakra sid+d+hi hUM /
oM AH su b+ha badzro sid+d+hi hUM /
de yis khro bo'i tshogs bkug ste / /
bcug nas brtan par byas nas su / /
sngon bzhin gtor sogs kyis bsgrub na /
de 'dra zla ba phyed na 'grub / /
yang na rtag pa 'od dpag med / /
mi bskyod pa yi mtshan ma rnams / /
bsgrubs te rang gi lha bcug pas / /
zla phyed de dang 'dra bar 'gyur / /
mi snang ba bsgrub pa'i cho ga bshad par bya'o / /
sngon du spyi yi cho ga sogs / /
rgyas par rab tu bshad 'gyur yang / /
bde blag tu ni rtogs bya'i phyir / /
yang ni thugs rjes bsdus te bstan / /
mtshan ma thob pa'i rnal 'byor pas / /
'dzab bzlas cho ga la sogs nas / /
lhas dbang bskur ba'i par zhugs la / /
bde ba'i stan la 'dug par bya / /
bgegs bzlog cho ga nas brtsams te / /
brgyad kyis nam mkha' snying po bskyed / /
chos dbyings byin rlabs lus kun la / /
gnas bzhi ma gtogs khaM gis mtshan / /
oM AH khaM na kha gar+b+ha hUM /
de yi 'od kyis sangs rgyas rnams / /
nam mkha'i snying po'i skur byas la / /
bkug ste khaM kun la bstims la / /
nam mkha' bzhin du stong par bsam / /
bdag gi yan lag mi mthong sogs / /
'byung po gtor ma yang byin te / /
chags byas yad du bsgrub 'gyur na / /
zla ba phyed na mi snang 'gyur / /
sangs rgyas byang chub sems dpa' yis / /
yang dang yang du mchod pa dang / /
bskal pa gcig tu gnas pa dang / /
sangs rgyas kyis kyang mi gzigs 'gyur / /
gzhi yi 'bras bu gzhan yin phyir / /
de bshad gsang ba'i thig le las / /
rim pa 'di bzhin tshig 'grub pa / /
'jig rten dbang po bsgrub pa bshad / /
thams cad sngon bzhin rab byas la / /
spyan ras gzigs dbang bsgom par bya / /
de lce hrIHlas pad+ma ni / /
'dab brgyad mdun du rdo rje ni / /
oM AHhrIHlo ke shwa ra b+ha d+ha na ar+tha sid+d+hi hUM swA hA /
bzlas pa thos pas sangs rgyas rnams / /
'jig rten dbang ni bskur byas te / /
bkug ste lce la bcug nas ni / /
gnas brtan ngo bor chags par bya / /
lce de rdo rje mthong gyur nas / /
gtor ma byin te yang yang bsgom / /
zla ba phyed na nges pa ru / /
tshig gi dngos grub thams cad 'grub / /
bden pa ru ni smra ba dang / /
shags dang rgol ba sun 'byin dang / /
kun thos rnams ni yid 'ong bar / /
'gyur ba 'di la the tshom med / /
de las yang ni sgrub pa'i mchog /
mtshon cha rnams ni 'jig 'gyur ba / /
phyi mas gsungs pa 'byung ba'i phyir / /
de yi sgrub pa'i cho ga bshad / /
sngon gsungs rgyas par bshad pa yi / /
cho ga rnams ni rdzogs byas la / /
klu shing me tog mtshan pa yi / /
snang mdzad 'dra ba'i byams pa bskyed / /
thugs kar mtshan ma la gnas pa'i / /
me ni cho ga bzhin bsgoms la / /
bzlas brjod byas pas byams pa yi / /
tshogs kyis khams gsum dgad pa'o / /
oM AHme ma hA me d+ha ra sa ra Na hUM swA hA /
de yis sems can thams cad la / /
byams pas dmigs byas snying rje sogs / /
khro dang bral bar rab bsams la / /
sems can de dag rab tu bsdu / /
brtan par rab tu chags byas la / /
ral gri so sogs ma gtogs te / /
'byung po gtor sbyin yang bsgoms na / /
zla phyed mtshon chas mi tshugs so / /
'phen dang mi 'phen la sogs pa / /
mthong ba tsam gyis 'jig par 'gyur / /
btab 'gyur 'thor ram me tog 'gyur / /
gang mthong byams sems dang ldan pa'o / /
sngon bzhin bya ba thams cad bya / /
'jam dpal cho ga bzhin bsgoms la / /
thugs kar ral gri'i yu bar maM / /
bsams nas bzlas brjod par bya'o / /
oM AH maM many+dzu shrI ar+tha sid+d+hi hUM swA hA /
'od zer stug pos nang gsal te / /
ba spu'i bu ga las byung bas / /
sangs rgyas thams cad 'jam dpal skur / /
byas te bkug nas ba spu yi / /
bu gar bcug nas stong pa nyid / /
bsams pas sngon bzhin rtogs 'gyur na / /
bar chad zhi bar byas nas su / /
bsgrubs na zla ba phyed na 'grub / /
dpag tshad brgya yi khyon tsam du / /
rdo rje 'jam pa'i 'od dag gis / /
rgyan rnams kun gyis brgyan pa yi / /
grub pa'i mtshan ma snang bar 'gyur / /
tshangs pa drag po la sogs ltas / /
nam yang mthong bar mi nus so / /
yang ni sngon bzhin thams cad bya / /
phyag rgya chen po gang yang rung / /
cho ga bzhin du dang pos bsgrub / /
de yis bsgrub pa'i ri lu gsungs / /
bdud rtsi lnga lnga'am rta shar sbyar / /
khyi sha'am sha chen dag dang sbyar / /
ba lang sha'am shang srin bu / /
ga bur tsan+dan dang sbyar ba'am / /
gi waM a ka rur sbyar ba'am / /
ga pur gur kum sbyar ba yi / /
ril bu skrod byed lnga sbyor tsam / /
nyi ma zla ba sred byed kyi / /
nyi ma man cha bzhi dang ni / /
sreg byed gcig ste zla ba gnyis / /
bkri ba tsa na'i 'bru tsam du / /
oM 'am AH'am hUM las bskyed / /
khar bcug nas ni de dbus su / /
rang gi 'khor lo rab bsgoms la / /
de yis de yi sangs rgyas tshogs / /
bkug ste bcug nas bzlas brjod bya / /
oM AHku la ar+tha sid+d+hi hUM / /
brtan pa'i ngo bor chags byas nas / /
'bar sogs mtshan ma mthong bar 'gyur / /
'byung po gtor ma yang byin nas / /
bsgoms na zla phyed mi snang 'gyur / /
rdo rje sku dang rab 'dra zhing / /
nyi ma shar ba'i 'od 'dra ste / /
'dzam bu na da'i gser 'od kyi / /
byang chub ye shes thob par 'gyur / /
'di ni dpal dang ldan pa yi / /
sangs rgyas 'od dang 'dra bar 'gyur / /
dpag tshad bye ba gang gA yi / /
steng du rdo rje 'gro bar 'gyur / /
'dod khams gnas pa'i bu mo ni / /
lha yi longs spyod brtul zhugs ma / /
yang na gzugs khams gnas pa la / /
stobs chen gyis ni 'dod pa spyod / /
thams cad sngon bzhin rab byas te / /
rang gi lha ni dang po dmigs / /
dkyil 'khor dbus su man 'ji'i steng / /
thod pa yis ni brgyan par bya / /
bdud rtsi lnga ni go rims bzhin / /
gong gi cho gas dag byas nas / /
oM AHhUM yig gsum po ni / /
brgya dang brgyad du bzlas par bya / /
de yis dro ba la sogs pa / /
mthong nas bar chad zhi bya ste / /
yang ni sbyor bas brtan byas na / /
zla phyed sangs rgyas kyis mi mthong / /
de bzhin bshad pa 'ba' zhig gam / /
khyi sha rta sha 'bras chan sha / /
gong gi cho gas rab zos nas / /
sangs rgyas nyi mas mi mthong ngo / /
mi snang gyur pa kun las mchog /
stong khams dag ni snang bar byed / /
sangs rgyas kun la 'phrog pa dang / /
lha yi bu mo mchog la spyod / /
mig sman sgrub pa bshad par bya'o / /
mtshan ma thob pa'i rnal 'byor pas / /
thams cad sngon bzhin rab byas la / /
rang gi lha yi sbyor ba ni / /
longs spyod dang pos rdzogs par bya / /
nya yi dus su brtsams nas ni / /
dro sogs rgyu las rab byung ba / /
brgyad kyi dus su shes byas la / /
bcu bzhi'i dus su bsgrub par bya / /
gong gi gnas su song nas kyang / /
thod pa gnyis kyi steng 'dug nas / /
mdun du thod pa'i man 'ji la / /
skyes pa'i thod pa bzang po bzhag /
de yi nang du tshil chen la / /
khrag dang bdud rtsi lnga yis dgang / /
pad+ma'i khong srog dur ras dkris / /
de la me mar 'bar bar bya / /
spyad mkhan thod pas steng bkab nas / /
de yi dud pa blangs nas su / /
'ug pa'i mgo ni bsreg byas nas / /
pad+ma'i rak+ta bsre bar bya / /
srod kyi dus su btags nas su / /
bya rgod rje ngar nang bkang la / /
pad+ma'i zil pas brlan par bya / /
'od med thur mas mig la bsku / /
de yi tho rangs dus nas ni / /
gnod sbyin gter rnams mthong ba dang / /
'gro kun dbang du 'gyur ba dang / /
gzi can kun gyis mi mthong 'gyur / /
rig 'dzin grub pa'i rnal 'byor ba / /
bskal par gso bar gnas pa'i rgyu / /
bdud rtsi sman gyi cho ga mchog /
ji bzhin du ni bshad par bya / /
thabs dang shes rab dbye ba yis / /
dkon mchog dpal dang 'od dpag med / /
dbu rgyan la ni bsam byas la / /
gnyis su med pa'i ros zhu 'gyur / /
tshim pa'i cho ga bzhin drangs nas / /
rtsa rgyus thams cad khyab par byas / /
rlung dang bad kan mkhris pa ni / /
khros par gyur kyang mi thub bo / /
skal dbang rnam pa gsum po yis / /
mos pa'i sems can gzung ba'i phyir / /
mthun pa'i cho ga la gnas nas / /
rang rang dam tshig gis gnas bya / /
thugs rjes non pa'i sngags pa yis / /
nyan thos gzugs kyis gnyis med spang / /
dge ba bcu la btsud nas ni / /
rang gi ngo bor 'gyur ba'o / /
de bzhin rang sangs rgyas gzugs kyis / /
lus kyi rdzu 'phrul dpag med mdzad / /
btsud nas de don 'di la bkod / /
slar yang rang gi ngo bor 'gyur / /
de bzhin skad cig oM las bskyed / /
tshangs pa chen po zhal bzhi ba / /
mtshan dang rgyan rnams kyis brgyan pa / /
tshangs skud se ral cod pan la / /
rdo rje sems dpas mtshan pa yi / /
dang po dbyug pa rtse gsum gyis / /
mtshan pas zhi ba'i ku tsa btsir / /
gnyis na bgrang phreng gun+d+d+he 'dzin / /
dang steng pad+ma zla bar gnas / /
gti mug lam gyis dman pa rnams / /
'jigs pa bskyed cing mos ma thag /
rang gi lha yi skur 'gyur ro / /
a las bskyed pa'i drag po ni / /
thal mdog zhal gcig spyan gsum pa / /
zla phyed dang ldan cod pan la / /
rdo rje sems dpas mtshan pa'o / /
kha T+wAM mgul pa dril mtshan pa'i / /
phyag g.yas kyi ni phrag pa brten / /
bdud rtsi lngas gang thod pa ni / /
g.yon pas bsnams shing 'khyud pa'o / /
u ma sku mdog ser po ste / /
me tog sna tshogs sku la dkris / /
rgyan rnams kun gyis rab brgyan pa / /
rdo rje rtse mo nang bltas bsnams / /
gnyis kyis de yi ku tsa 'dzin / /
stag lpags sham thabs glang steng na / /
pad+ma zla ba la gnas nas / /
zla ba'i 'od kyis rgyan du mtshan / /
de yi gzugs kyis 'dod chags can / /
bud med dngos po gsum spyad na / /
btsud nas mos ma thag tu ni / /
rang gi ngo bor 'gyur ba'o / /
hUM las bskyed pa'i khyab 'jug gzugs / /
nag po rin chen dbu rgyan can / /
rdo rje sems dpa' ral pa mtshan / /
phyag bzhi 'khor lo rtse gsum dang / /
'bud dung rin chen ldan pa'o / /
lha mo gser sku'i bdag nyid 'dra / /
thod du me tog sna tshogs dkris / /
mtshan ma bdag 'dra rgyan rnams brgyan / /
dang po gnyis kyis legs par 'khyud / /
khyung steng pad+ma nyi ma la / /
nyi ma'i 'od kyis rgyab brten mdzad / /
de yis gzugs khams gsum na gnas / /
sdang ba rnams ni bsad nas su / /
yal bar mi 'gyur brtson byas nas / /
slar yang rang gi bdag nyid 'gyur / /
de ltar de bzhin sha bza' zhing / /
gzhan gyi bud med spyod pa yis / /
gnod sbyin pho mo bsgrubs na ni / /
don byas yang ni grol bar 'gyur / /
'o ma dang ni phra ma dang / /
'dod yon lnga dang dri rnams kyis / /
klu yi bu mo bsten byas na / /
yang ni grol nas ngo bor gnas / /
khro zhing nga rgyal gnod sems ldan / /
spos dang me tog spyad pa yis / /
lha min bu mo mnyes byas la / /
grol nas rang gi skur 'gyur ro / /
thos rung bdug pa 'bru mar gyis / /
srin po rnams ni dga' bar bya / /
de bzhin 'byung po rnams kyang ngo / /
des kyang gtsang ba'i don chen byed / /
bdud rtsi lnga'am khrag dag gam / /
chang la sogs pa 'thung ba yis / /
gau ra'i la sogs mnyes byas la / /
sdang ba ma lus gsad par bya / /
de bzhin brgya byin la sogs pa'i / /
ngo bo dam tshig la gnas nas / /
de 'dra'i sems can gdul bya'i phyir / /
gzugs kyis de tsam gnas pa'o / /
ngo bo nyid kyis kun 'byung ba / /
khams rnams dag na rnam par spyod / /
sems can kun la phan 'dod pas / /
dam tshig ma lus spyad par bya / /
gang dang gang gis bsam pa yis / /
'dul bar 'gyur ba'i gzugs can de / /
thugs rjes non pa de dang der / /
snying rje'i bdag nyid rnams kyis bstan / /
da ni mngon par shes pa lnga / /
bsgrub pa'i cho ga bshad par bya'o / /
mtshan ma thob pa'i rnal 'byor pas / /
sngon bzhin bzlas pa'i cho ga nas / /
ri mo'i dkyil 'khor rdzogs byas nas / /
lha yis dbang bskur bar zhugs te / /
bgegs dgra sbyor ba nas brtsams te / /
chos kyi dbyings su byin gyis brlabs / /
gnyis kyi bsgrub pa rnam par bshad / /
gcig la 'bras bu gnyis su shes / /
mig gnyis dang ni rna ba gnyis / /
dpral ba snying ga lte ba ru / /
sngon bzhin k+ShiM sogs mtha' gnyis las / /
'khor lo la sogs de yis mtshan / /
de las bzhi po gcig gnyis skyed / /
de rnams thugs kyi 'od zer gyis / /
sangs rgyas rnams bkug zhugs byas pas / /
rdo rje sngar gyur bcud 'phan mtshan / /
oM AHbadzra d+h+r-ika pany+tsa b+hi b+h+yid ar+tha sid+d+hi hUM swA hA /
de brjod 'od zer 'phros pa yis / /
sangs rgyas sa snying sogs byas pas / /
bkug ste gnas bcug brtan byas nas / /
bar du chod pa'ang mthong la sogs / /
dngos grub bar chod nyer zhi'i phyir / /
'byung po sogs la gtor byin nas / /
gong gi sbyor bas chags byas na / /
zla ba phyed na 'grub par 'gyur / /
de bzhin rtag pa rin chen 'byung / /
'od dpag med dang don yod grub / /
'khor lo rin chen pad+ma dang / /
ral gri gyur pa bcud 'phen mtshan / /
oM AH dzin dzika pany+tsa a b+hi b+h+yid ar+tha sid+d+hi hUM swA hA /
oM rat+na d+h+r-ika pany+tsa a b+hi b+h+yid ar+tha sid+d+hi hUM swA hA /
oM A ro l-ika pany+tsa a b+hi b+h+yid ar+tha sid+d+hi hUM swA hA /
oM pradz+nyA d+h+r-ika pany+tsa a b+hi b+h+yid ar+tha sid+d+hi hUM swA hA /
brjod cing spros pas gong ma ltar / /
sa snying la sogs bcug byas te / /
mtshan mthong bar chad zhi byas nas / /
zla ba phyed na nges par 'grub / /
gang gA'i bye snyed sangs rgyas rnams / /
nyid kyi rdo rje gdan bzhugs pa / /
shing tog lag tu bzhag pa bzhin / /
rdo rje mig gis mthong bar 'gyur / /
gang gA'i bye snyed zhing dag na / /
rna ba'i drung na 'khod pa bzhin / /
sgra grag pa yi ji snyed pa / /
mngon shes rna bas thos pa'o / /
gang gA'i bye snyed zhing dag gi / /
sems can kun gyi sems rnams ni / /
sku dang gsung dang thugs kyis mtshan / /
gar mkhan la sogs rig par 'gyur / /
bskal pa gang gA'i bye snyed du / /
'khor ba dag na gnas pa yi / /
sngon gyi gnas kyi gtan tshigs brtag / /
zhag gsum 'das pa bzhin du dran / /
gang gA'i bye snyed zhing dag tu / /
sangs rgyas sprin gyis brgyan pa'i sku / /
bskal pa gang gA'i bye snyed du / /
rdo rje rdzu 'phrul mchog gis 'gengs / /
sangs rgyas mngon shes rgyu yi phyir / /
phul du 'byung bar bshad pa ste / /
grangs dang tshad du rab ldan pa'i / /
mngon par shes pa rtogs par bya / /
gang gA'i bye snyed grangs med pa'i / /
'khor gyis yongs su bskor nas su / /
rdo rje sku dang gsung thugs kyis / /
'jig rten khams kun bgrod par 'gyur / /
da ni dgug pa'i cho ga'i las 'ga' zhig bshad par bya'o / /
mtshan ma thob pa'i rnal 'byor pas / /
gang gsungs gnas su ji lta bzhin / /
ri mo'i dkyil 'khor bri byas nas / /
lha yi dbang bskur byas nas zhugs / /
bka' yi 'khor lo sogs sbyor bas / /
rdo rje sems dpa'i sngon 'gro ba'i / /
'dod pa'i lha ru dmigs byas la / /
mig la sogs pa byin gyis brlabs / /
lcags kyu gnas ni bsgrub pa'i phyir / /
rdo rje gsum gyis byin gyis brlabs / /
yi ge gsum par rang rang sngags / /
rig pa dang bcas bzlas par bya / /
rdo rje gsum las 'phros pa yi / /
lcags kyus mtshan pa'i lha rnams spro / /
skyes pa bud med la sogs pa / /
sems can ma yin pa yang rung / /
rlung gi dkyil 'khor thog gnas pa / /
lcags kyus snying gar sbyar bar bya / /
rim bzhin 'ongs te lam byung gis / /
phab ste mdun du zla gnas la / /
'og 'byung cho gas mA ma kI / /
spyan ma zhi dang bsrung bar bya / /
de ltar byas pas ji tsam du / /
'dod pa'i las ni byed nus pas / /
cho ga'i mchog ni 'di nyid ni / /
dgug pa kun la spyi ru sbyar / /
de bzhin bdud rtsi 'khyil pa yang / /
rdo rje gsum gyis mtshan pa bsgom / /
sngon bzhin rlung dkyil la gnas pa'i / /
mi yi bu mo mchog rnams dgug /
oM AH big+hAn+ta kr-ita bu mo che ge mo A kaR+Sha ya dza hUM dza /
brgya rtsa lnga bcur brjod par bya / /
sngon bzhin 'dod pa'i rgyal po yang / /
rdo rje gsum gyis byin brlabs la / /
rlung gi dkyil 'khor la gnas pa'i / /
nam mkha'i bu mo dgug par bya / /
oM AHTak+ki rA dza nam mkha'i bu mo A kaR+Sha ya dza hUM dza /
sbyor ba de ltar gnod mdzes kyang / /
rdo rje gsum gyis mtshan bsgoms la / /
lha ma yin gyi bu mo mchog /
rlung dkyil tri shU lcags kyus dgug /
oM AHsum+b+ha rA dza lha ma yin gyi bu mo A kaR+Sha ya dza hUM dza /
sngon bzhin 'jam dpal rdo rje bskyed / /
rdo rje gsum gyis byin brlabs la / /
rlung gi dkyil 'khor la gnas pa'i / /
gnod sbyin bu mo'i cod pan la / /
mnan phyir khro bo gshin rje gshed / /
bskal pa'i bsregs pa ltar bsams la / /
lcags kyu zhags pas snying gar sbyar / /
mngag bzhug don du dgug par bya / /
rang rang sngags kyi khyad par dang / /
phyag rgya'i khyad par thams cad kyis / /
dgug par rang rang thabs su gsungs / /
gzhan du byas na mi 'grub 'gyur / /
rdo rje sems dpa' rgyal po che / /
yang dang yang du bskul bar bya / /
de nyid lha rnams thams cad dang / /
rgyal po rab tu brtan pa'o / /
rdo rje rgya mtsho rkang pas gnon pa'i cho ga bshad par bya'o / /
mtshan ma thob pa'i rnal 'byor pas / /
ri mo'i cho ga sngon bstan bzhin / /
chu yi drung sogs bris nas kyang / /
lha yi dbang bskur bar gyis zhugs / /
bka' yi 'khor lo la sogs pa / /
rdo rje sems dpa' bskyed nas kyang / /
dri za 'jug pa la sogs pas / /
byang chub sems su zhu bar 'gyur / /
de las phyogs bzhi dbus lnga'i chu / /
b+h+rUM 'aM dzr-I khaM hUM du gyur / /
de la mtshan ma de yis mtshan / /
spro bsdu las ni rigs lngar gyur / /
mig la sogs pa byin gyis brlabs / /
rdo rje gsum ni gnas gsum bkod / /
de rnams kyi ni ye shes kyis / /
bskul sogs sngon 'gro dbang bskur bya / /
de yi dbu la bdag nyid ni / /
rdo rje 'chang ba rig mar bcas / /
mi bskyod dbu gnas zhabs bzhi yi / /
sangs rgyas bzhi yi spyi bor bsgom / /
oM AHsar+b+ba bud+d+ha ma ku At+ma haM hUM /
nga rgyal de yis brtan par gnas / /
chu la sogs ba reg rung ste / /
'byung po mnyes par byas nas su / /
chags byas zla ba phyed na 'grub / /
de nas rtag pa la sogs pa'i / /
rnal 'byor ldan pas chu yi rdul / /
spyan la sogs pa bsgom byas nas / /
dus de nyid du 'grub par 'gyur / /
'jam dpal rdo rje la sogs pas / /
chu rnams rang gi gnas su bsgom / /
gong bzhin brtan par rab byas nas / /
zla ba phyed na 'grub par 'gyur / /
grub nas rgya mtsho bzhi la sogs / /
thams cad kun du 'chag 'gyur te / /
thang la bya ba ji bzhin du / /
rnal 'byor pa ni spyod par byed / /
thams cad sngon bzhin rab byas te / /
rdo rje sems dpa' sngon 'gro ba'i / /
baM dang rdo rje ser po las / /
dpa' bo rdo rje bsgrub par bya / /
cung zad ser la g.yas g.yon zhal / /
gnag dang dkar po bsgom par bya / /
dang pos 'khyud cing lhag ma na / /
rdo rje ral gri nor bu pad / /
rgyan rnams thams cad yongs rdzogs pa / /
mig dang lus rdzogs byin brlabs nas / /
bskul ba la sogs sngon 'gro ba'i / /
mi bskyod pa yis dbu brgyan bsam / /
oM AHbi bi ra badzra hUM phaT swA hA / /
bzlas pa sngon bzhin rab byas pas / /
sangs rgyas thams cad de ru byas / /
bkug ste bcu gnas brtan byas pas / /
zla ba phyed na bka' nyan te / /
dgug dang dbang du bya ba sogs / /
sman dang sngags kyi dngos grub rnams / /
sgrub pa po ni ci 'dod pa'o / /
de dag thams cad sbyin par byed / /
yang ni sngon bzhin thams cad bya / /
rdo rje sems dpa' las byung ba'i / /
tsuM dang pad+ma dkar po las / /
tsuM gyis mtshan pa bsam par bya / /
de yi 'od 'phros sangs rgyas kyis / /
phyogs bcu la gnas sangs rgyas sogs / /
skul byed pa yi gzugs byas nas / /
bkug ste de ru gzhug par bya / /
de la sangs rgyas rdo rje ma / /
dkar mo g.yas g.yon gnag dang dmar / /
dang pos thabs la 'khyud pa dang / /
pad snod ral gri nor bu 'bar / /
rgyan rnams kun gyis brgyan pa yi / /
mig dang lus sogs byin brlabs la / /
bskul pa sngon du 'gro ba yi / /
mi bskyod pa yis dbu brgyan bya / /
de yi ye shes sems ma yi / /
thugs kar zla ba tsuM bkod de / /
spro bsdu gzhug pa snga ma bzhin / /
sngags kyi bzlas pa bya ba'o / /
oM a ca le tsu le tsun+da le swA hA hUM swA hA /
de yis zla ba phyed na ni / /
zhi ba la sogs gang yang rung / /
sgrub po'i yid la 'dod pa yi / /
dngos grub rnams ni ster bar 'gyur / /
khyad par du ni bum bzang dang / /
yid bzhin nor dang dpag bsam shing / /
rnal 'byor pa ni gang 'dod pa / /
sgrub pa po la sbyin par byed / /
snga ma bzhin du thams cad bya / /
rdo rje sems las byung ba yi / /
dzaM dang ral gri 'bras bu ni / /
dzaM gis mtshan pa bsam par bya / /
de yi 'od kyis sangs rgyas rnams / /
gnod gnas kyi ni skur byas nas / /
bkug nas de la thim par bya / /
de la gnod sbyin dbang po che / /
gsus che rkang pa thung ba ste / /
gser 'dra g.yas g.yon gnag dang dkar / /
dang pos 'phags ma nor rgyun 'khyud / /
lhag mas pi dza pU ra dang / /
sre mo rin chen skyug byed dang / /
rin chen ral gri 'dzin pa'o / /
zhabs g.yas rdo rje mtshan pa yi / /
bum pa bzang la rab bzhag ste / /
g.yon pa btsan dkyil du gnas pa / /
zla steng de yi 'od kyis mtshan / /
nor rgyun de 'dra dang po na / /
mchog sbyin 'bras kyi snye ldan pa / /
sku 'jam dbu la me tog gi / /
sna tshogs thod bcings zhi ba'o / /
gzhan gyi spyan zlum yid dga' ba'o / /
spyi bo snying ga lte ba dang / /
gsang ba dang ni rkang mthil du / /
zla ba nyi mar go rims bzhin / /
rtag pa mi 'khrugs rin chen che / /
'od dpag med dang don grub bsgom / /
sku sogs byin gyis brlab byas nas / /
bskul ba sngon du 'gro ba yi / /
mi bskyod pa yis dbu brgyan bya / /
de yi ye shes sems dpa' yi / /
thugs kar zla bar dzaM bkod de / /
sngon bzhin nor gyi char 'bebs pa / /
rtsom pa bcug ste bzlas brjod bya / /
oM AHdzam+b+ha la dza len+d+rA ya hUM phaT swA hA /
de yis zla ba phyed na ni / /
nyin re gser srang stong stong gi / /
sgrub pa po la rab sbyin par / /
'gyur ba 'di la the tshom med / /
yang ni rang 'dod sbyor ba yis / /
yan lag brgyad ni rdzogs byas te / /
rdo rje pad+ma sbyar brtsams nas / /
bde gshegs rang gi zhal du gzhug /
zhu nas rdor phyung pad nang du / /
byang chub sems la dzaM bcu dgu / /
de las gtso bo gnod gnas kyis / /
'brel pa'i 'khor lo brtan par bya / /
de yi mig la sogs pa dang / /
sku gsung thugs ni byin gyis brlabs / /
yang na rang gi sa bon gyi / /
'od kyis bde gshegs dgug par bya / /
zhal zhugs zhu gyur rdo rjer phyung / /
de yi lce la dza bkod nas / /
'od kyis drangs nas sngags 'di yis / /
zhal du dbab par byas nas dbul / /
oM AHdza dan de hi de hi hUM /
de yis tshim nas dbu rgyan la / /
rdo rje sems dpa' mchog bsgom zhing / /
zla ba phyed du dus bzhi ru / /
de 'dra'i chu rgyun byin nas 'grub / /
ji tsam 'dod pa'i nor ldan zhing / /
'bru yi char ni 'bebs par mdzad / /
sbyin pa'i pha rol phyin rdzogs pa'i / /
yid bzhin nor bu 'dra bar 'gyur / /
thams cad snga ma bzhin byas la / /
rang 'dod lha yi rnal 'byor ram / /
'jam dpal rdo rje rnal 'byor gyis / /
gnod sbyin mo ni bsgrub par bya / /
ci gsungs gzhal yas khang bsgoms la / /
de yi sbyor bas dbus su gnas / /
mdun du gser mdog zla ba la / /
zla gam thig le rtse ldan pa / /
k+ShiM bsgoms de las 'od zer spro / /
kha dog sna tshogs 'phros pa yis / /
spyan sogs lha mo bkod pa la / /
phog pas gnod sbyin mo ru 'gyur / /
bkug ste de la thim gyur nas / /
de gzugs gnas gyur gnod sbyin mo / /
rgyud gzhan las ni gsungs pa bzhin / /
sgrub po'i mdun du rnam par bsam / /
gser mdog mdzes pa'i cha lugs can / /
bud med gzhon nu'i skra tshul ldan / /
dar gyi na bzas stod smad dkris / /
rgyan rnams kun gyis rnam par brgyan / /
g.yas pas gdugs ni dkar po thogs / /
g.yon pas dpag bsam shing la brten / /
cung zad 'dzum zhing zhal mdzes shing / /
kha dog lnga pa'i me tog las / /
me tog phreng ba sogs kyis mdzes / /
byas pa'i phyed krung thor tshugs can / /
rin po che yi ri phug na / /
gnas par rab tu bsam pa'o / /
de yi gzugs la sogs pa lnga / /
shrI bud+d+ha haM b+ha lnga yis / /
lha mor bskyed nas gnas gsum du / /
yi ge gsum gyis byin gyis brlabs / /
bskul pa sngon du 'gro ba yi / /
dbang bskur byas pas dbu rgyan la / /
gshin rje gshed po rnam bsgoms te / /
de yang ngar 'dzin mnan par bya / /
de nas rang gi sa bon gyi / /
'od kyis ye shes sems dpa' bkug /
thugs kar bcug ste snyan tshig gis / /
bzhams te bsgo bas bsgrub par bya / /
de nas de yi ye shes sems / /
rang gi sems dpar rab bcug pas / /
rang bzhin gcig tu gyur byas nas / /
sngags kyi bzlas pas 'grub par 'gyur / /
de nas sha dang khrag dang ni / /
til phye sgur gdong la sogs pa'i / /
gtor mas mnyes par byas nas su / /
zhi ba'i sbyor bas bsgrub par bya / /
yang ni de yis ma grub na / /
drag shul gyis ni bsgrub par bya / /
ye shes sems dpa' der bcug la / /
rdo rje sbyor ba brtsam par bya / /
gnod sbyin mo la 'khyud byas nas / /
rdo rje rtse lnga 'od zer 'bar / /
pad+mar stsal nas sngags bzlas pas / /
nang du 'od zer spro bar bya / /
oM AHya mAn+ta kr-ita yak+ShiM yak+ShiM dz+wa la dz+wa la hUM phaT / /
'od zer me ltar 'bar ba yis / /
ye shes sems dpa' gdung byas pas / /
tsha ste skrag nas sgrub po la / /
zla phyed 'phral du dngos grub ster / /
sgrub po'i mdun du thal sbyar nas / /
rje gcig bdag la bka' stsol zhes / /
'dzum pa'i bzhin bltas bka' len te / /
sgrub pos de la bka' stsal pa / /
ma dang sring mo chung ma dang / /
g.yog mo'i bya ba gyis zhes bya / /
de nas de yis rje gcig gi / /
bka' ni spyi bos nod ces len / /
gal te ma yi bya ba byed / /
tho rangs srod la 'ongs byas nas / /
gser srang bcu dang mu tig gi / /
ha ra bdun ni bzhag nas 'gro / /
sring mo yi ni bya ba byed / /
nyi ma'i gung la drung 'ongs te / /
gser srang bdun dang ha ra bdun / /
phul te ming po sang 'od zer / /
gal te chung ma'i bya byed na / /
yid kyi 'dod pa'i dus su ni / /
'phral du drung du 'ong bar byed / /
cang mi smra bar 'dod pa spyad / /
gser srang lnga dang ha ra gcig /
bzhag ste rang gi gnas su 'gro / /
gal te gtam smras gyur na ni / /
phyin chad ci yang mi ster ro / /
g.yog mo'i bya ba byed pa yis / /
zas dang gos dang gser la sogs / /
bzhon pa la sogs ci 'dod pa / /
bka' tsam gyis ni sbyor bar byed / /
gzhan ni na chung yid du 'ong / /
bkug nas byin te rang gnas skyel / /
de sogs gnod sbyin mo rnams kyi / /
yon tan bsam gyis mi khyab thob / /
sngags kyi khyad par rnams kyi sgrub pa khyad par bshad zin to // //
da ni zhi ba'i las kyi rim pa bshad par bya'o / /
spyan gyi tshul gyi rnal 'byor gyis / /
bsam gtan 'di ni brtag par bya / /
yang na mos pa'i rnam pa yis / /
rnal 'byor rab tu brtsam ba'o / /
grong ngam yang na grong khyer ram / /
[(]ljangs [,]ljongs [)]rnams gang ba'i nad la sogs / /
zhi bar bya phyir bsam gtan mchog /
'di ni rtag tu sbyar bar bya / /
thams cad snga ma bzhin byas la / /
zhi ba'i sems kyis shar bltas te / /
rdo rje rtse mo lnga pa mchog /
ta la bdun tsam nam mkha' la / /
phyogs de 'greng bur rnam par bsam / /
de yi bum pa gzhal yas khang / /
gdan dang bcas pa rnam bsams te / /
de nang rtag pa'i 'khor lo ni / /
dkar po sngon bzhin nyi shu bsgom / /
mchod bstod bdud rtsi myang byas la / /
sngags kyi bzlas pa las byung ba'i / /
'od zer rnam par spro bar bya / /
oM AHbruM dzin dzika che ge mo'i nang dz+wa la dza hUM swA hA /
de brjod lha dang rdo rje yi / /
lus las 'phros pa'i 'od zer gyis / /
zad dus me 'drar 'gro kun gyi / /
nad rnams rab tu bsreg 'gyur ro / /
shel ltar rab tu gnas pa la / /
mi ldog bya phyir rgyas bya'i phyir / /
gsang sngags 'di ni brjod pa yis / /
spyan la sogs pa spra bar bya / /
oM ru ru s+phu ru dz+wa la tiSh+Tha sid+d+ha lo tsa ni sarba ar+tha sA d+ha ni nad shin+tAM ku ru swA hA /
mkha' dbyings yongs su bkang byas nas / /
bdud rtsi lngas gang bum pa yis / /
de rnams spyi bor bkra shis sgra / /
ldan par blangs nas dbang bskur stsol / /
oM kA ya badzra nad shIn+taM ku ru swA hA /
oM wA ka badzra nad shIn+taM ku ru swA hA / /
oM tsit+ta badzra nad shAn+tiM ku ru swA hA /
de rnams brjod pas rdo rje gsum / /
ba spu'i bu ga las spros pas / /
sngon bzhin dbang bskur rab byin na / /
nges pa'i nad kyang zhag bdun 'jig /
rdo rje bsam gtan 'di yis ni / /
gang dka' ba'ang rab tu 'gengs / /
de ni sbyin pa rab grub cing / /
yid bzhin nor bu dpal 'drar 'gyur / /
bskal pa gsum gyi yun gnas shing / /
sangs rgyas thams cad byin gyis rlob / /
'di ni sangs rgyas thams cad kyi / /
gsang ba'i sku ste skyon med pa'o / /
yang na 'ga' zhig don gyi phyir / /
thams cad snga ma bzhin byas la / /
chu zla'i dkyil 'khor dbus su ni / /
rtag pa'i 'khor lo nyi shus bskyed / /
mchod bstod bdud rtsi myang byas la / /
de yi ye shes sems dpa' yi / /
thugs kar zla ba'i steng du ni / /
zhi bar 'dod pa gzhag par bya / /
de nas gong du gsungs pa yi / /
spyan ma'i sngags ni rig mar bcas / /
bzlas brjod byas pas ba spu yi / /
bu ga las ni spyan tshogs spro / /
de rnams 'od zer lnga 'bar ba'i / /
'od zer tshul gyis nad pa la / /
zhi bar bya phyir rgyas bya'i phyir / /
de la gzi brjid dbab par bya'o / /
yang na mi ldog bya ba'i phyir / /
gong gi dbyung ba'am sa bon nam / /
yi ge gsum par rig par bcas / /
bzlas pas rtag pa'i tshogs spro bya / /
de rnams spyan dang bcas pa yis / /
bdud rtsis gang ba'i bum pa bzung / /
dbyangs dang bcas pas dbang bskur bya / /
nad ni zhag bdun gyis zhi byed / /
rdo rje bsam gtan 'di yis ni / /
dgang dka' ba'ang rab tu 'gengs / /
de ni de ma thag tu yang / /
dpal ldan rdo rje 'dra bar 'gyur / /
thams cad snga ma bzhin byas la / /
spyan ma'i dkyil 'khor 'khor lo mchog /
cho ga nyi shus rdzogs byas la / /
mchod bstod bdud rtsi myang ba bya / /
de yi ye shes sems ma yis / /
shi ba'i ro ni gzhag byas na / /
sngags 'di rnam par brjod par bya / /
oM ru ru s+phu ru dz+wa la tiSh+Tha sid+d+hi lo tsa ni sarba ar+tha sA d+ha ni shi ba sos par gyur cig swA hA /
de yis de nas laM 'phros pa'i / /
lcags kyu'i gzugs su phyung byas te / /
de yis shi ba'i rnam par shes / /
bar ma do na gnas pa'am / /
yang na skye gnas chud kyang rung / /
dri med mar me'i tshul gnas pa'i / /
bkug ste ro yi snying ga ru / /
bcug nas dbyung sngags de la dgod / /
de yi zer gyis ro bsregs te / /
rang min tha mas spyan ma yi / /
gzugs su bskyed nas phung po dang / /
khams dang skye mched kyis dag bya / /
de lus gang ba'i phreng sngags kyis / /
phyi nang bar mtshams med par gtams / /
sngags las sngon bzhin spyan ma spro / /
bsdus nas 'od zer spro bar bya / /
bskal pa'i bar du gnas bya'i phyir / /
sangs rgyas rtag pa'i tshogs spros pa'i / /
dbang bskur byas pa las skyes pa'i / /
shi ba zhag ni bdun nas 'tsho / /
'tsho na'ang lnga brgya'am stong gi bar / /
'di nyid du ni gnas par 'gyur / /
spyan gyi ye shes kyis btab phyir / /
rim gyis sangs rgyas thob pa'o / /
thams cad snga ma bzhin byas te / /
rnam par snang mdzad rnal 'byor pas / /
lta ba rdo rje dug la sogs / /
mi bzad dug ni dbrog par bya / /
bdag nyid g.yas pa'i bar ma ru / /
'khor lo dkar po rtsibs brgyad pa / /
lte bar oM dkar po yis mtshan / /
'od zer dkar po spros nas brtsam / /
nad pa mdun du gzhag byas la / /
sgrub pos spyi bo la bzhag ste / /
dug rnams dbrog pa'i ched du ni / /
sngags 'di brjod la 'od zer spro / /
oM AHdzi na dzika che ge mo'i dug zhi bar mdzod cig hUM swA hA /
brjod pas 'od zer dkar po ni / /
spyi bor zhugs pas nag po dbyung / /
'od zer de yis nam mkha'i khams / /
phyogs bcu kun du gtor bar bya / /
de yi shul du 'od zer ni / /
dkar zhing bsil ba phab byas pas / /
zhag bdun na ni nam mkha' kun / /
gang ba'i dug kyang med par byed / /
yang ni sngon bzhin thams cad bya / /
mi bskyod 'khor lo dang ldan pas / /
ha la ha la la sogs pa / /
sbyor ba 'di yis gso bar bya / /
bsgrub bya mdun du rab bzhag la / /
de yi thugs kar hUM byung ba'i / /
rdo rje dkar po rtse lnga pa / /
'od zer dkar po 'bar ba bsam / /
de yang zla 'od ltar bsil zhing / /
bsil bas lus kun khyab pa'i dug /
snying ga lkog ma dpral ba dang / /
mgo bo'i gnas su yang dag bsdu / /
de ltar lan gsum bar bsams la / /
thams cad snying ga'i dbus su bsdu / /
de nas 'di ni brjod pa yis / /
nag po skyug pa'i tshul du bsam / /
oM AHbadzra d+h+r-ika che ge mo'i dug sos par gyur cig swA hA /
de ltar byas pas zhag bdun na / /
nam mkha'i khams kun gang ba yi / /
dug rnams kyang ni zad byed na / /
bsgrub bya'i lus ni smos ci dgos / /
sngon bzhin thams cad rab byas la / /
'od dpag med kyi rnal 'byor gyis / /
'bras dang phol mig 'brum phran sogs / /
nye ba'i dug rnams dbyung bar bya / /
g.yas kyi bar mas as bskyed pa'i / /
pad+ma dkar po 'dab brgyad pa'i / /
lte bar 'od zer lnga 'bar ba'i / /
a bsams nas ni byab par bya / /
bsgrub bya mdun du rab bzhag la / /
a yi 'od zer gyis bsdus nas / /
nag po'i mdog ni rnam pa ru / /
bsgrub bya'i lus las byung bar bsam / /
de yis kun du rab spros pas / /
dug spangs kha dog dkar po bsam / /
de ltar dus bzhir gsang sngags 'di / /
bzlas pas zhag bdun dug rnams 'byang / /
oM A ro l-ika che ge mo'i nye ba'i dug zhi bar gyur cig hUM swA hA /
de yis las skyes snying 'bar ba'i / /
dug rnams thams cad zad byed na / /
bsgrub bya'i lus gcig la gnas pa'i / /
nye ba'i dug rnams smos ci dgos / /
thams cad snga ma bzhin byas la / /
khro bo'i rgyal po rta mgrin ni / /
kha dog dkar po rab bsgoms te / /
dug rnams thams cad bsal bar bya / /
bsgrub bya mdun du gzhag byas la / /
de yi snying gar zla ba la / /
hUM dkar 'od zer dkar po 'bar / /
'od zer de yis lus kun gyi / /
dug rnams rab tu sbar byas la / /
g.yas pa'i bar mar hUM dkar po / /
de bskyed pad+ma 'dab ma brgyad / /
dkar po'i lte bar hUM bsam mo / /
rang ming yi ge dang po yis / /
bsgrub bya rnam par bsams nas ni / /
gsang sngags 'di yis de yi ni / /
dug rnams kun du bsal bar bya / /
na maHsaman+ta kA ya wAka tsit+ta badzrA NAM / /
oM hUM hUM hUM tu rul bi ru la /
sarba bi sha ga ta ya /
dza li ta /
pi s+phu ling ga tata /
ha sa ke sa ris ta to pa /
badzra khu ra ni ra ga ta /
tsa li ta ba su tata la nish+tsa sa ma ru tod k+Shi bi da da ra ni da ra /
bi sha na ta ha sa /
a pA ra mi tA /
pa la par kra ma /
Ar+ya be+e ga ste b+hu ta ga na /
b+hU ta b+hu ta /
ha ya grI ba kha da kha da /
pa ra man+t+ra na tshin+d+hi tshan+d+ha /
sid+d+hi me de ma me da da bi sha /
A be sha ya ra k+Sha dza /
bi sha tsa nan /
sarba gra he sh+tsa bya /
pra ti ta to ta b+ha ba badzra daM Sh+Ta ki tsa mA ra ya si /
i daM du Sh+Ta /
gra ha na duSh+Ta sarbA na /
du na du na /
ma tha ma tha /
ma ta ma ta /
ban+d+ha ban+d+ha /
bud+d+ha ra ma sang+ga nu dz+nyA na ta ka ra naM /
ku ru sri ban ha ya grI ba ya phaT /
badzra ya phaT /
badzra ga ta ya phaT /
badzra nai tra ya phaT /
badzra daM Sh+Ta ya phaT /
badzra khu ra ya phaT /
badzra khu ra nir ga ta ya phaT /
pa ra man+ta bi nA sha na ya phaT /
trai lo kya ta ba yi kar ya phaT /
sarba karma sh+tha pra ti ha ta ya phaT /
badzra ku la ta pa na phaT /
hUM hUM hUM /
phaT phaT phaT /
swA hA /
hUM las 'od zer dkar po yi / /
bdud rtsi babs pas bsgrub bya yi / /
lus las nag po'i dug blangs te / /
sa la sogs par spro bar bya / /
shul du bdud rtsi dkar po yi / /
'od zer bab par byas nas su / /
de bzhin thun bzhir bya bas gyur na / /
zhag bdun na ni nam mkha'i dbyings / /
dug gis yongs su gang ba yi / /
rdo rje mi bzad pa yi dug /
sbyar ba tsam gyis sel bar byed / /
sngon bzhin thams cad rab byas la / /
yang ni dug rnams zad bya'i phyir / /
sbyor ba rnams la brgyad ldan par / /
gtsug tor 'khor los sgyur ba bsgom / /
gser 'dra g.yas gnag g.yon dkar te / /
dang pos rang 'od rig ma 'khyud / /
g.yas pas 'og 'byung 'khor lo 'dzin / /
lhag mas ral gri rin chen pad / /
'di la rnam snang lta bur sbyar / /
bruM las 'khor lo rtsibs brgyad ni / /
dkar po bruM gyis mtshan pa bsam / /
bsgrub bya ming gi dang por bskyed / /
sgrub po'i mdun du rab bzhag la / /
sbyor ba gsum gyis spang bya'i phyir / /
gsang sngags 'di ni brjod pas su / /
bruM las 'od zer dkar po spro / /
na maHsa man+ta kA ya wAka tsit+ta badzrA NAM /
oM AHsarba la bu ti /
lo ka diR+sha /
yan+t+ra man+t+ra tan+t+ra /
tsUr+Na pra yo gi ti /
ma ma kr-i ti ye na ke na tsi ta kr-i ti /
tA ni sarba n+tu /
tshin+d+ha tshin+d+ha /
bin+d+ha b+hin+d+ha /
ha na ha na /
da ha da ha /
pa tsa pa tsa /
kaM pa ya kaM pa ya /
bang+h+riM sa ya /
sha ta sa ha srA /
bi tsUr+Na ya /
oM uSh+NI Sha badzra tsakra warti /
b+h+rU~M b+h+rU~M b+h+rU~M /
hUM hUM hUM /
phaT swA hA /
de nas 'od zer tshogs spros pas / /
spyi bo nas ni phul byas te / /
rkang pa'i mthil du phyung byas la / /
sa yi gting du mnan par bya / /
yang ni 'od zer de yis kyang / /
mdun du bsnun pas dug rnams kun / /
rgyab tu phyung bas sa la sogs / /
'byung ba rnams su spro bar bya / /
de bzhin 'od zer gyis bsdus nas / /
phyung ste gtor nas de shul du / /
bdud rtsi dkar po rab 'bab pas / /
dug ni rnam par spang bar bya / /
dkar po dang ni ser po dang / /
nag po bsam gtan 'di yis ni / /
rdo rje gsum gyi sprul pa yis / /
dug rnams kyang ni zhag bdun 'byin / /
yang ni sngon bzhin thams cad bya / /
rnam par snang mdzad 'khor lo che / /
kha dog dkar po bsam byas te / /
'don pa'i sngags kyis nad rnams bsal / /
nad pa mdun du gzhag byas te / /
bdag nyid khros nas gsang sngags 'di / /
brjod pas 'od zer tshogs spros pas / /
bsgrub bya'i lus la gzhug par bya / /
oM AH dzi na dzika che ge mo'i nad a pa na ya hUM /
de yis nad rnams bskul bar bya / /
rlung mkhris bad kan las byung ba'i / /
spre'u'i gzugs brnyan lta bu'am / /
de bzhin khyi ni rkang pa gsum / /
yi dwags gcer bu'i gzugs dag tu / /
bsgrub bya'i lus las phyung nas su / /
phyogs bcu dag tu rab rgyug cing / /
'bros par gyur par rnam par bsam // //
oM AHdzi na dzika che ge mo'i nad mA ra ya hUM phaT /
brjod pas thugs las 'phros pa yi / /
khro bo'i 'khor los mtshan pa yi / /
spre'u la sogs pa'i nad rnams kun / /
mtshan mas phye mar rlag par byed / /
bkug ste 'ongs pa rang gnas kyi / /
mtshan mas phye mar brlag 'gyur te / /
bsgrub bya nad dang rnam bral bas / /
shel 'dra'i kha dog lta bur bsam / /
de nas bdag nyid 'khor lo che / /
kha dog dkar po rnam bsams la / /
sngon bzhin spyan ma'i sngags brjod pas / /
'od zer 'bab pas lus dgang bya / /
oM AHdzi na dzika nad pa che ge mo la a b+hi Shiny+tsa hUM swA hA /
zhes brjod sngon bzhin rtag pa'i tshogs / /
spyan dang bcas pas bum pa 'dzin / /
dbang bskur byas te brgya rtsa brgyad / /
zhag bdun bar du dus bzhir bya / /
de ltar byas na phyi nang gi / /
myong bar nges pa'i nad kun yang / /
rdo rje 'dzin pa'i bka' bzhin du / /
the tshom med par 'byang bar 'gyur / /
de bzhin mi bskyod rin chen dpal / /
'od dpag med dang don yod grub / /
yi ge'i tshig ni gang mos pa / /
dad pa bskyed de nad rnams bsal / /
oM AHbadzra d+h+r-ika che ge mo'i nad a pa na ya hUM /
oM AHrat+na d+h+r-ika che ge mo'i nad a pa na ya hUM /
oM AHA ro l-ika che ge mo'i nad a pa na ya hUM / /
oM pAHpradz+nyA d+h+r-ika che ge mo'i nad a pa na ya hUM /
oM AHbadzra d+h+r-ika che ge mo'i nad mAr ya phaT hUM /
oM AHrat+na d+h+r-ika che gi mo'i nad mA ra ya phaT hUM /
oM AHA ro l-ika che ge mo'i nad mA ra ya phaT hUM /
oM AHpradz+nyA d+h+r-ika nad pa che ge mo'i nad mA ra ya phaT hUM /
oM AHbadzra d+h+r-ika nad pa che ge mo la a b+hi Shiny+tsa hUM swA hA /
oM AHrat+na d+h+r-ika nad pa che ge mo la a b+hi Shiny+tsa hUM swA hA /
oM AHA ro l-ika nad pa che ge mo la a b+hi Shiny+tsa hUM swA hA /
oM AHpradz+nyA ng+h+r-ika nad pa che ge mo la a b+hi Shiny+tsa hUM swA hA /
de yis nad rnams phyung byas te / /
rang rang mtshan mas sngon bzhin bsad / /
stobs dang dbang bskur sogs pa yi / /
snga ma bzhin du rab tu bya / /
sbyor bas zlos pas zhag bdun du / /
myong bar nges pa'i nad rnams kun / /
rdo rje bsam gtan cho ga des / /
phyi dang nang du bcas pa sel / /
da ni rgyas pa'i las kyi lam gyi rim pa rgyas par bshad par bya'o / /
sngon bzhin bzlas pa'i cho ga nas / /
dbang bskur yan chad rdzogs byas te / /
rdo rje pad+mo can gyi ni / /
sbyor bas rgyas pa'i las brtsam mo / /
stobs la sogs pa'i chos rnams dang / /
lhag ma'i tsher 'gyur 'dod pa dang / /
mdzod po che ni rgyas byas phyir / /
rgyas pa'i sems kyis bya ba'o / /
bka' yi 'khor lo sbyor ba yis / /
sngon bzhin khang pa brtsegs pa'i dbus / /
rdo rje sems dpa' las byung ba / /
dbang chen dkyil 'khor ser po'i dbus / /
nyi ma'i dkyil 'khor bsams nas ni / /
gser zhun lta bu'i 'od dpag med / /
'khor lor bcas pa bsam byas la / /
mchod bstod bdud rtsi myang ba bya / /
de yi ye shes sems dpa' yi / /
thugs kar zla ba'i steng du ni / /
'dod pa rnam gsum bzhag nas ni / /
thams cad gsang sngags 'di ni zlos / /
oM ka Ti bi ka Ti ni ka Ti ka TaM ka Te ka ro ba re che ge mo puSh+TiM ku ru hUM /
na bza' dkar mo la sogs tshogs / /
mngon par 'dod pa'i don char 'bebs / /
nam mkha'i khams kun rab bkang nas / /
rjes su 'od zer bsdu bar bya / /
de ni 'od zer rnam pa lnga / /
'dod pa'i spyi bo mgrin pa dang / /
thugs ka'i gnas ni gsum po ru / /
'dod pa gsum gyi tshul du bzhag /
de rnams mi bzad bya ba'i phyir / /
thams cad kyi ni gsang sngags 'di / /
brjod nas 'od dpag med pa'i tshogs / /
bum pa gang ba gzung bar bya / /
oM AHdzi A ro l-ika che ge mo puSh+Ti ku ru hUM /
bkra shis glu dbyangs tshigs bcad kyi / /
dbang bskur ba ni stsol bar bsam / /
de ltar dus bzhir zhag bdun du / /
sbyor bas thams cad rgyas par 'gyur / /
rdo rje bsam gtan 'di yis ni / /
dgang dka' ba yang rab tu 'gengs / /
de ni sbyin pa rab bsgrub cing / /
yid bzhin nor bu dpal 'drar 'gyur / /
yang na 'di ltar gos dkar ba'i / /
'khor lo ldan pa'i sbyor ba bsgom / /
ye shes sems ma'i thugs ka ru / /
'dod pa dag ni gzhug par bya / /
oM ka Te bi ka Te ni ka Te ka TaM ka Te ka ro ba re che ge mo puSh+ThiM ku ru hUM /
brjod pas de mtha' dbus yig la / /
nam mkha'i khams ni dkar mos gang / /
de nyid gzi brjid tshul gyis su / /
rjes su 'od zer sngon bzhin dbab / /
gong gi sngags kyis 'od dpag med / /
spros nas dbang bskur stsal bar bsam / /
de ltar dus bzhir zhag bdun du / /
byas pas bsgrub bya rgyas par 'gyur / /
bsam gtan sngags kyi sbyor ba 'dis / /
rtag par chos kyis rgyas par mdzad / /
rtag tu mdzod po che dang ldan / /
nad rnams med cing tshe rgyas 'gyur / /
da ni dbang gi las kyi rim pa bshad par bya'o / /
thams cad sngon bzhin rab byas la / /
ri mo'i dkyil 'khor bri bar bya / /
don yod grub pa'i rnal 'byor pas / /
dbang du bya ba brtsam pa'o / /
sangs rgyas rdo rje sde chen dang / /
sems can khams rnams ma lus pa / /
dbang du byed dam byed 'dod phyir / /
chags pa'i yid kyis bya ba'o / /
bka' yi 'khor lo rab bskor bas / /
khang pa brtsegs pa'i dbus su ni / /
rdo rje sems dpa' las byung ba'i / /
nyi ma'i dkyil 'khor zla gam la / /
ji bzhin sbyor bas ban+du ka / /
don yod grub pa'i 'khor lo che / /
bsgoms nas mchod pa bstod pa dang / /
bdud rtsi myang bas mnyes par bya / /
de yi ye shes sems dpa' yi / /
thugs kar zla ba'i steng du ni / /
gong gi gnyis po bzhag nas ni / /
thams cad kyi ni gsang sngags brjod / /
oM AH khaM pradz+nyA d+h+r-ika che ge mo ba shaM raM rA ga ya ho / /
de brjod thams cad ba spu yi / /
sgo las sangs rgyas thams cad dang / /
byang chub sems dpa' thams cad kyis / /
mkha' dbyings yongs su dgang bar bsam / /
de rnams 'od zer rnam lnga yi / /
tshul gyis thams cad 'dus byas la / /
thugs kar 'dod pa de lus la / /
rjes su stobs ni dbab par bya / /
gong gi sngags brjod sngon bzhin du / /
dbang bskur de la stsol bar bsam / /
de ltar sbyor bas dus bzhi ru / /
bzlas pas zhag bdun 'grub par 'gyur / /
de ni de ma thag tu yang / /
sangs rgyas kun gyi thugs su byon / /
'jam dpal dang ni gzi brjid mnyam / /
las thabs byed par de 'gyur ro / /
dga' bas myong ba'i dbang po dang / /
dgyes nas ci 'dod rab tu stsol / /
bskur pa chen po ma byas kyang / /
'gro ba 'di kun dbang du 'gyur / /
yang ni de ltar sgrol ma yi / /
'khor lo ldan pa rab bsgoms la / /
de yi ye shes sems dpa' yi / /
thugs kar zla ba'i steng du ni / /
dbang du bya ba bzhag nas ni / /
dbus su yi ge tAM dmar po / /
mtha' ma phreng sngags dmar po ni / /
gyen du 'greng bas bskor bar bsam / /
dmar ba'i mtshan ma rnams dang ni / /
tAM las 'od zer dmar po'i tshogs / /
gsang sngags 'di ni brjod nas su / /
bsgrub bya bskul phyir dbyung bar bya / /
oM tA re tu t+tA re tu re che ge mo pa shaM ku ru ho / /
skyes pa'i snying dang mgrin par bskul / /
bud med gsang ba nas bskul bya / /
phreng ba'i sngags las 'od zer dmar / /
rang gi skye gnas nas phyung bya / /
gong gi sgo ru rab zhugs pas / /
bsgrub bya'i sems ni bkag 'dra ba / /
zla ba'i dbyibs 'dra bkug nas ni / /
rim pa gnyis su chud par bya / /
gal te lha mo mda' can ma / /
'og nas 'byung bzhin byin brlabs la / /
bskul ba la sogs de bzhin bya / /
des kyang dbang du byed pa'o / /
gzhan yang snga ma bzhin du 'dod / /
de ni thugs kar rab bzhag la / /
dpa' bo btang sogs cho ga yis / /
gzhan la stobs ni dbab par bya / /
de ltar sbyor bas dus bzhi ru / /
zhag bdun bar du rab byas na / /
sangs rgyas rdo rje sde can dang / /
sems can khams rnams ma lus pa / /
de ma thag tu bran bzhin du / /
thams cad yod med dbang du byed / /
thams cad snga ma bzhin bsgoms la / /
rdo rje sems dpa' las byung ba'i / /
'jam dpal rdo rje 'khor lo yis / /
dbang du bya ba brtsams pa'o / /
sngags byed dang ni dal byed dang / /
'dod byed dang ni rmongs byed dang / /
dbang gi rang bzhin mda' lnga ni / /
cho ga 'di yis byin brlab bya / /
smyug ma a yis byin brlabs te / /
mde'u ni hUM gis byin brlabs la / /
g.yon gyis laM bskyed gzhu bzung nas / /
dbu rgyan rtse mor sbyar byas la / /
drangs te rna drung du bkang nas / /
sngags kyis rab tu gdab pa'o / /
oM AHmaM many+dzu shrI che ge mo pa shaM ku ru ho / /
de yis spros pas bsgrub bya yi / /
mgo dang snying ga lte ba dang / /
gsang ba dang ni rkang mthil du / /
khro bo'i tshig gis rab tu gdab / /
sngags kyi 'od zer dmar po yi / /
rdo rje gnyis las phyung nas kyang / /
zla ba spyad ldan lta bu'i sems / /
'od zer gyis ni dgug par bya / /
bdag ni skye gnas nas bcug ste / /
ye shes sems dpa' de bzhin no / /
dngangs shing brgyal bar rab bsgoms te / /
sdong po bcad bzhin zhabs 'og 'gyel / /
sbyor ba de yis dus bzhi ru / /
zla ba phyed du rab bsgoms na / /
byis pa'i blo ni grags chen pos / /
gsang ba'i bskul ba bsgom byas pas / /
rdo rje kun gyis rab gsang ba'i / /
rdo rje don ni chud par gsungs / /
de nas mngon spyod lam gyi rim pa bshad par bya'o / /
sngon bzhin bzlas pa la sogs pa'i / /
dbang bskur yan chad rdzogs byas te / /
rdo rje khro bo rnal 'byor gyis / /
las 'di rab tu brtsam pa'o / /
dkon mchog gnod byed ma chags pa / /
gdug pa'i sems can rnal 'byor gcod / /
bla ma smod brtson ma rungs pa / /
gtum pa'i yid kyis bsgrub pa'o / /
de rnams bskrad pa 'jigs 'jigs lta / /
sta gri gtun shing lag na 'dzin / /
gnod par byed pa rab brtson la / /
bsams nas bsam gtan rab tu bya / /
mkha' dbyings sems can sangs rgyas kyis / /
yongs su gang bar rab tu bsam / /
gdug pa'i sta gri gtun shing gis / /
gsad par rab tu bsam pa'o / /
de bzhin byang chub sems dpa' yis / /
mkha' dbyings yongs su gang bar bsam / /
sta gri gtun shing gis gsad par / /
bsams nas dgra rnams myur du 'chi / /
de yis dran rnyed mtshon cha bor / /
skyabs med skrag cing 'jigs pas dkrugs / /
sdug bsngal dang ldan gzigs byas la / /
snying rje chen po'i khro ba bskyed / /
rang lha goms pa'i phyag rgya yis / /
rnal 'byor byas nas gsum pa ru / /
ye shes sems dpa'i 'od zer gyis / /
sangs rgyas tshogs spro bka' lung blang / /
khams bzhugs mgon po rnams kyis ni / /
bdag rtsom las 'di gzigs mdzad phyir / /
gro ba tsan+dan dkar po sogs / /
las brtsam bris pa snyan du gsol / /
phan mdzad khyed cag rnams la ni / /
'di yi thabs 'di ma brtsams na / /
'di ni mnar med skyi g.ya' ba'i / /
bud shing du ni 'gyur bar nges / /
snying rjer ldan pa'i rnal 'byor pa / /
khyod kyi bka' lung bdag cag byed / /
de bas las ni bgyid pa la / /
rdo rje can rnams bdag bka' stsol / /
bdag cag khyad par ma mthong bar / /
dad pa kho na dang ldan pas / /
snying rje 'di la phan pa'i phyir / /
khyed kyi bka' stsol byed pa'o / /
gong bzhin khro bo'i tshogs spros pas / /
de dag snyan du rig pa dang / /
sngon bzhin du dang gal bcu yis / /
snyan gsan dbab par bsam pa'o / /
las mdzad 'di la khyod kyis ni / /
grogs po mdzad pa rigs pa yin / /
de ltar min na khyed cag 'dir / /
dam tshig 'gal bar gyur pa'o / /
de nas de dag thams cad kyang / /
zhal gyis bzhes par bsam byas nas / /
'khor lo dang bcas nag por bsgyur / /
khros nas bka' yi 'khor lo spro / /
bgegs kyi tshogs kun nyan par byos / /
sku gsung thugs la gnas pa yi / /
dpal ldan bdag ni che ge mo / /
bka' yi 'khor lo byed pa'o / /
gal te nga yi bka' 'gom na / /
rdo rje 'bar ba'i gzugs 'di yis / /
'dod gsum bskyed lus 'jig byed de / /
'gas par 'gyur te gzhan du min / /
de nas sa bon 'od zer gyis / /
mkha' khyab sangs rgyas zhal bcug ste / /
zhu gyur rdo rje pad+ma ru / /
cho ga bzhin gyis bskyed byas la / /
mi bskyod lta bu dang pos 'khyud / /
rdo rje lcags kyu ral gri zhags / /
'dzin pa'i khro bo sum+b+ha'i gzugs / /
de yi srung ma dgug don bskyed / /
snying rje ldan pa'i rnal 'byor pas / /
dbyangs yig 'og la hUM yig steng / /
rdo rje rgya gram kha sbyor phyir / /
sngags 'dis srung ma dgug pa'o / /
oM AHhe sum+b+ha ni che ge mo'i srung ma khug cig dzaHhUM /
de yis dgug la g.yon du bzhag /
gnod mdzes de la bcug byas te / /
de yi lus gnas 'khor lo la / /
de yi nyes pa bsgo ba'i phyir / /
dpal ldan gnod mdzes mdun du gnas / /
rig pa'i tshogs kyis gsol gdab bya / /
las kun rnam pa gang gis ni / /
da lta mthu ni yod 'gyur ba / /
ma 'ongs bde ba 'dod pas na / /
khyod kyis 'di nyid spang bar bya / /
sangs rgyas gsod byed ma chags pa / /
bla ma smod par byed pa'o / /
'di yi srung dang byin rlabs kyis / /
da lta ru ni spang bar gsol / /
de ltar min na khyed cag kun / /
rang gi bstan pa 'di la ni / /
brdzun gyis sgrub po bslus 'gyur bas / /
khyed rnams dam tshig 'gal ba'o / /
de dag thams cad mgrin gcig tu / /
bdag gis spangs kyi 'dod bzhin gyis / /
dgyes te bsad dbyung rang lha yi / /
'khor lo ru ni gzhug par bya / /
bsrung ba la sogs rnams dang yang / /
de yi lha rnams mnan bya'i phyir / /
sangs rgyas rnams kun bgegs dgra'i gzugs / /
sngon bzhin phur bus bskyed byas nas / /
g.yas pas tho ba gzung byas nas / /
g.yon pas mgul pa brten byas te / /
stong pa dran par bya ba'i phyir / /
sngags 'dis rab tu btab pa'o / /
oM g+ha g+ha g+hA ta ya g+hA ta ya sarba du Sh+T+rA na phaT /
ka'i la ya ka'i la ya sarba duSh+T+rA na ye shes srung ma phaT /
hUM hUM hUM badzra kI la ya /
badzra d+ha ro A dz+nya pa ya ti /
sarba du Sh+T+rA na ye shes sems dpa'i kA ya wAka tsit+ta badzra kI la ya hUM phaT /
de yis rang gi ye shes sems / /
gnyis su med par 'gyur bar bsam / /
skra bshig gcer bu 'bru mar byugs / /
'jigs bcas dran nyams srog med pa / /
me la gnas shing gzi brjid bral / /
skyabs byed srung mas rnam spangs pas / /
khang stong lta bur bsams nas ni / /
las kyi dngos gzhi la 'jug bya / /
sngon bzhin thams cad rab byas la / /
dang po mgon po las byung ba / /
sa bon las skyes kha bzhi pa'i / /
rtse lnga mgon pos byin gyis brlabs / /
'od zer bde gshegs thams cad la / /
bsgrub bya'i skyon brjod de dag kun / /
mi bskyod ngo bor khror gyur nas / /
zhugs bzhin de la thim par 'gyur / /
de gnyis zhu bar gyur pa las / /
g.yas bskum g.yon brkyang mi bskyod pa / /
drag po sbrul gyi ske rags can / /
mgon po rten sogs kyis mtshan pa / /
dang po sbyor bas rnam bsgoms te / /
de kho na bzhin rtag pa sogs / /
sbyor ba gnyis pas bsgom byas te / /
mchod pa sogs kyis mnyes par bya / /
de nas badzra ng+h+r-ika sogs ni / /
yid kyis brjod pas rab bskul la / /
sangs rgyas zhi ba'i tshul spros pas / /
skrag pa spang phyir dang po dgra / /
'od kyi gong bu'i tshul du ni / /
sha glan phyir na gnas gsum du / /
btsud de rang sngags brjod pa yis / /
ji ltar gzugs bzhin spro bar bya / /
oM AHbadzra b+h+r-ika che ge mo mA ra ya phaT hUM /
sems lus khros pa'i khro bo che / /
mi sdug 'jigs su rung ba'i gzugs / /
gsod pa'i don rnams sems pa'i phyir / /
sta gri tho ba sogs 'dzin spro / /
gzhan yang gri dang ka pA la 'dzin / /
skra 'greng srin po'i tshogs rnams dang / /
ring du sgra 'byin pa yi tshogs / /
khwa dang bya rog sna tshogs spro / /
bya rgod lcags kyi mchu can dang / /
lcags kyi mche ba can gyi khyis / /
nam mkha'i khams kun gang bar bsgom / /
bskal pa'i me bzhin 'bar ba yis / /
gru gsum la gnas sngon bzhin du / /
gnas pa'i bsgrub bya de dag gis / /
khros nas rtog cing 'thab pa'i tshul / /
drag po'i tshig gis bskul bar bya / /
sha rnams gcod cing rgyus rkang drangs / /
rus 'chos khrag 'thungs rab bsgoms te / /
dus bzhir rab tu brtan byas te / /
nyi ma bdun du bsgrub par bya / /
de ltar bsgoms na dgra rnams 'chi / /
snying rje'i dbang gis 'og bzhin brtsam / /
gal te rmongs pas 'grub mi 'gyur / /
rdo rje 'dzin yang zla phyed 'chi / /
sngon bzhin thams cad rab byas la / /
gshin rje gshed kyi 'khor lo che / /
rang gi rdo rje rab brtan la / /
gsum pas las 'di brtsam pa'o / /
oM AHya mAn+ta kr-ita hUM phaT / /
de yis ba spu bu ga las / /
zhi ba'i tshul spros sangs rgyas kyis / /
sems can bsdu par byas nas su / /
rang gi sku gsung 'khor lo gzhug /
oM hrIHSh+T+rIHwI kri tA na na che ge mo na sha ya s+t+waM b+ha ya mA ra ya hUM phaT /
brjod pas de dag spro bar bya / /
gshin rje gshed gzugs 'ba' zhig tu / /
spros pas gdug sems dgra bo rnams / /
sngon bzhin gcod par byed par bsam / /
thun mtshams bzhi ru zhag bdun du / /
brtan pas rab tu chags byas nas / /
ma mo'i bdag gshed yang 'chi na / /
gdug sems ldan pa smos ci dgos / /
rtse gcig ma gyur pa yis kyang / /
bsrung ba'i dam tshig bsgrub pa'i phyir / /
nyin mtshan bzlas pa la sogs brtson / /
bdud rtsi 'khyil pas gdug pa gzhom / /
thams cad snga ma bzhin byas la / /
rdo rje sems dpa' las byung ba'i / /
gdug pa'i dgra bo 'ba' zhig gam / /
'khor lor bcas pa bsam byas nas / /
mchod pa sogs kyis mnyes par bya / /
oM AHbig+h+nAn+ta kr-ita che ge mo mA ra ya hUM phaT /
brjod pas ba spu'i bu ga las / /
gong ma lta bu'i srin po dang / /
gtum zhing mi bzad khro bo spros / /
me steng gnas pa'i bsgrub bya ni / /
bcings shing brdegs pa la sogs pas / /
de ni skrag par byas par bsam / /
de bzhin 'ug pa khwa ta dang / /
ring du sgra 'byin pa spros pas / /
mig dang rna ba la sogs par / /
rtse zhing deng bar rab bsams te / /
skrag cing 'jigs par bsams gyur nas / /
dgra bo da yi mod la 'chi / /
de bzhin sbrul nag mgo brgya pa / /
re re lce gnyis mche phreng can / /
rgyud dang gnas dug bdag nyid spro / /
dpral bar dug bsams gdug pa 'chi / /
yang na bdag gi lag pa ru / /
tho ba rab tu drag po bsam / /
bsgrub bya gong mas mdun bkug la / /
'og ma'i sngags kyis snying gar brdeg /
de bzhin lag na gnas pa yi / /
rdo rje ste gri gtun shin sogs / /
bsgrub bya bshig cing gtub bsams na / /
rdo rje sems dpa' 'ang 'chi bar 'gyur / /
sngags kyi cha lugs dran byas nas / /
phyag 'tshal la sogs sbyor ba yis / /
spros pa rnams kyis bsgrub pa'i phyir / /
sngags 'di brjod par bya ba'o / /
na maHsa man+ta kA ya wAka tsit+ta badzrA NAM / /
oM hu lu hu lu /
tiSh+Sha tiSh+Sha ban+d+ha ban+d+ha /
ha na ha na /
da ha da ha /
pa tsa pa tsa /
gar+dz+dza gar+dz+dza /
bi s+pho Ta ya bi s+pho Ta ya /
che ge mo'i srog dzI bi tA na ka ra ya phaT /
sngags rgyud sbyin sreg las rnams la / /
'di yi las la de mchog yin / /
phyogs bcu sems can thams cad la / /
'tshe zhing gnod pa 'byung ba yi / /
dgra rnams 'jig par byed pa la / /
bskul ba dam pa 'di mchog yin / /
snga ma bzhin du thams cad la / /
sku gsung thugs kyi snying po mchog /
rdo rje sems dpa' las byung ba'i / /
dang po las byung hri bskyed do / /
de la tri shUl hri yis mtshan / /
de yis sangs rgyas thams cad kun / /
mkha' 'gro'i gzugs byas hri la zhugs / /
de gnyis rdo rje mkha' 'gror bskyed / /
drag po mi sdug khros pa ni / /
ut+pal sngon po lta bu la / /
g.yas dkar g.yon dmar phyag drug pa / /
dang po rdo rje mkha' 'gro 'khyud / /
g.yas pa tri shUl rdo rje bsnams / /
g.yon pa thod pa rin chen 'dzin / /
nyi ma'i gdan la brkyang bskum du / /
khro bo'i rgyan gyis brgyan pa bskyed / /
dkon mchog gzhom pa la sogs pa'i / /
bsgrub bya nam mkha'i dbus su ni / /
khaM bskyed dmar gyis rgyal ba ltar / /
brgyangs pa'i ye shes drang byas nas / /
mi bskyod pa ru bskyed byas te / /
lus de khang stong lta bur bsams / /
bdag gi lce la hrIHbsams te / /
de ni 'od zer mthing ga dang / /
dkar ser dmar po ljang khu'i tshogs / /
lus dang yan lag bzhi ru bsam / /
rang gi mtshan ma tri shUl dang / /
rdo rje rin chen phur bu yis / /
gong ma rab tu phug byas te / /
bsam gtan sngags kyi sbyor ba yis / /
'od zer lnga yis thod pa ru / /
khrag drang pa ni bsam par bya / /
hUM hri khaM badzra ng+h+r-ika ni a nu ka sa ma ya rak+ta A kaR+Sha ya tsu sha ya hUM /
brtan par zhag bdun thun bzhi ru / /
byas pas sangs rgyas chos sku yang / /
skams par 'gyur na gdug pa kun / /
smos ci dgos te de lta yin / /
thams cad snga ma bzhin byas te / /
brgyud kyis dbyug sngon 'og bzhin bskyed / /
mchod pa bzlas pa mnyes byas la / /
sngags rgyud ldan pa'i las brtsam mo / /
sha chen dur khrod sol ba dang / /
bal mi kham sa khre tsi phug /
bsgrub bya'i rkang rjes rnams dang ni / /
bong bu'i gcin gyis gzugs brnyan bya / /
de yi snying gar dur ras la / /
sna tshogs rdo rje rgya gram la / /
gnas pa'i me yi dkyil 'khor te / /
bsgrub bya'i ming dang phreng sngags spel / /
zhi ba'i sa bon bton nas su / /
hUM phaT ldan par mi dgug par / /
dug khrag rams gyis bri byas la / /
de yi snying gar gzhug par bya / /
bsgrub bya bkug ste bcug byas na / /
rabs chad thod pa kha sbyar gzhag /
shin tu khros pa'i g.yon pa yis / /
mnan te brgya dang brgyad du ni / /
nyi ma'i gung dang nam phyed du / /
bzlas te rdo dang rus pa dang / /
nim pa'i lo ma rnams kyis ni / /
gzugs brnyan de ni mnan par bya / /
na maHsa man+ta kA ya wAka tsit+ta badzrA NAM /
oM e h+ye hi b+ha ga bAn nI la badzra daN+Da /
ku ru ku ru /
la hu la hu /
hA hA /
ku la ku la /
ku la pA ya ku la pA ya /
kra ma kra ma /
b+ha ga bAn /
ba yu be ge na /
bu dan shi kran /
da ha da ha /
ha ra ha ra /
ba ha ba ha /
ha na ha na /
pa tsa pa tsa /
ma ta ma ta /
ma ta pA ya ma ta pA ya /
sarba karma ni tshin+d+ha tshin+d+ha /
bin+d+ha bin+d+ha /
bak+Sha ya bak+Sha ya /
me te maM sarba ru d+hi ra /
ma ma sa med madz+dza ru ti pri ya /
e h+ye hi b+ha ga bAn sarba big+h+nAM /
mU la karma ni /
sarba mU la gra ha na /
ha na ha na /
bany+dza bany+dza /
marda marda /
i di me gany+ya s+ya da ya /
hUM nI la ya nI la ya badzra /
d+ha na d+ha na /
du ru du ru /
big+h+nAM bi nA ya ka nA sha ya /
hu druM hu druM /
dIp+ta d+ha d+ha ya /
sarba man+t+ra na sha tru nAn /
hr-i da ya ni /
pri da ya /
tshin+d+ha tshin+d+ha /
bid+ya nAn /
tiSh+Tha a nu smA ra ya sa ma ya badzra da ra pa tsa nAn /
da ra ma ni ni krin+ta hUM /
ha na ha na /
da ha da ha /
du ru du ru /
ku ru ku ru /
phaT phaT /
hUM hUM kri dan+ta ya /
dai ba r-i Shi bir+ya ka pa ya /
badzra dan te na che ge mo mA ra ya hUM phaT /
g.yel med pa yis zhag bdun du / /
mtshan ma mnan nas bzlas byas pas / /
de yi nyi ma kho na la / /
gdug pa rnams ni gsod par byed / /
de ru gal te ma grub na / /
nam phyed dus su dur khrod du / /
gang gi gzugs brnyan khyer nas ni / /
mi ro bsregs pa'i thal ba la / /
mngon spyod hom khung gzhung bzhin byas / /
nim pa'i me ni sbar byas nas / /
zhal dang spyan rnams 'gyur ba yi / /
dbyig sngon kha gdangs dbus bsams la / /
gzugs brnyan mtshon cha rnon po yis / /
g.yon pa'i rkang nas bcad gtubs nas / /
gong gi sngags bzlas sbyin sreg bya / /
de yi mtshan mo 'chi bar nges / /
yang ni khro bo gang rung gi / /
bzlas pas sngags pa dag byas la / /
rab tu dben pa'i gnas dag tu / /
'bum phrag tu ni rang sngags bzlas / /
ma mo'i gnas sam dur khrod dam / /
khang stong dang ni bzhi mdo dang / /
ling ga gcig pa shing gcig drung / /
mngon spyod las ni brtsam pa'o / /
dbyug sngon can bsrung rdzas la ni / /
gzugs brnyan ming dang bcas byas nas / /
gan rkyal du ni gzhag byas te / /
dgug pa sngon 'gro kha sbyar dbye / /
de nas khro bo gang rung gi / /
rnal 'byor khros byas khrag chu yis / /
gsher ba'i gos ni gyon pa'am / /
bshang gcis sa gsher ba'i gos gyon bya / /
gzugs brnyan rkang pas mnan nas ni / /
mngon sum bzhin du bsams byas nas / /
rang sngags brgya rtsa brgyad du bzla / /
de bzhin chu dron 'ba' zhig gam / /
bshang gcis gsher bar byas pa'i gos / /
ngan pa rul pa dri mnam pa / /
bgos te sngon bzhin bzlas pa bya / /
de bzhin thal pa'i skyo ma yis / /
gsher ba'i gos gyon lus ngan 'khrugs / /
sngon bzhin brgya rtsa brgyad bzlas na / /
rdo rje sems dpa' 'ang 'jig par 'gyur / /
yang na gcer bur rab phyung ste / /
skra bshig thur du 'phyang byas te / /
mche gtsigs mig ni bsgyur byas la / /
rkang bas gzugs brnyan mnan nas ni / /
sngon bzhin brgya rtsa brgyad bzlas te / /
lus ngag yid gsum khro byas nas / /
thun bzhir zhag bdun sogs sbyar bas / /
nam mkha'i dbyings kyang 'jig par nus / /
yang na gong ma'i gnas de ru / /
rnal 'byor der gnas phur bus gdab / /
ro bsregs sol dang thal ba dang / /
chu ngogs pa dang phub ma dang / /
rkang rjes dang ni bshang gcis brdzis / /
bsgrub bya'i gzugs brnyan snying ga ru / /
ske tshe dug dang lan tshwa dang / /
nyungs mar snag tshas dur ras la / /
khro bo rdo rje rtse lnga pa'i / /
lte bar sngags dang ming spel ba'i / /
rang rang sngags ldan mi dgug par / /
bris nas snying gar gzhug pa'o / /
kha sbyor dbye ba sngon 'gro ba'i / /
dgug pas gzugs la phab nas su / /
mi yi rus pa las byas pa'i / /
sor brgyad pa yi phur bu la / /
rang sngags brgya rtsa brgyad du bzlas / /
gzugs brnyan snying gar btab nas ni / /
dgra yi khyim mam sgo'am ni / /
grong la sogs par sba bar bya / /
sangs rgyas sku gsum mchog sbyin pa / /
shes dang mi shes rnam spangs pa / /
zla ba phyed ni tshun chad kyis / /
skams sam yang na 'jigs par 'gyur / /
rdo rje gsum gyi rnal 'byor gyis / /
mngon spyod las la bgegs dgras sbyar / /
dkyil 'khor gsum dang rigs lnga'i las / /
ting 'dzin dag pas byed phyir ro / /
de yi rnal 'byor sngon bzhin bya / /
gzugs brnyan gong ma bzhin byas la / /
dgug pa sngon du 'gro ba yis / /
rtag pa'i sbyor bas las 'di bya / /
mi yi rus pa'i phur bu la / /
sor brgyad rtse mor 'khor lo bsam / /
me tog sngon pos mchod cing ni / /
'khyil pa'i sngags ni rig bcas bzla / /
de yis spyi bor btab gyur na / /
rtag pa yang ni klad gzer can / /
'gyur na bdag sems ldan pa yi / /
dgra bo dag ni smos ci dgos / /
de bzhin seng ldeng rtse mo las / /
byas pa'i phur bus pad+ma can / /
byin gyis brlabs bzlas sngon bzhin mchod / /
snying gar btab nas ling ga de / /
thod pa kha sbyar nang bcug ste / /
dur khrod me la gdung byas na / /
tsha ba'i nad kyis 'debs byed pas / /
dpag med rnal 'byor gyis bya'o / /
de bzhin mi bskyod rnal 'byor pas / /
gsod byed lcags byas phur bu la / /
rdo rje rtse mor byin brlabs la / /
mchod cing sngags bzlas snying gar gdab / /
me 'bar nang du de bcas bskur / /
de yi mod la gang sbyar ba'i / /
sku gsum 'jig par byed pa ste / /
bdag sems ldan pa smos ci dgos / /
bdud ci 'khyil pa'i rnal 'byor gyis / /
sngon bzhin gzugs brnyan rab byas la / /
de mnan khro bo bka' nod bsgo / /
de nas btang nas bkug ste gzhug /
sngon ma'am yams nad 'tshe ba'am / /
yul du sna tshogs 'byung byed pa / /
gzugs brnyan de la phab nas ni / /
snying ga nas ni rkang pa'i bar / /
de bzhin du ni spyi bo'i bar / /
rdo rje gsum gyi sngags brjod cing / /
gdug dang sdig pa bsal byas nas / /
che ge lus ngag yid gsum la / /
rdo rje phur bus thob ces pa'i / /
sngags ni gong ma bzhin du brjod / /
thun bzhir g.yel med zhag bdun du / /
phur bu'i rnam 'phrul 'di bya'o / /
bsam gtan rdo rje'i sbyor ba yis / /
sangs rgyas dag kyang nges par 'bebs / /
rdo rje sems dpa' rgyal po che / /
phur bu btab na'ang myur du 'chi / /
de bzhin bdud rtsi 'khyil pa yi / /
rnal 'byor sngon bzhin rab byas te / /
kha sbyor dbye ba sngon 'gro ba'i / /
sbyor ba bdun gyis bsgrub par bya / /
dur khrod thal ba la sogs la / /
sngon bzhin gzugs dang ming bcas pa / /
dgug pa sngon 'gro dur khrod du / /
skra bshig gcer bur phyung byas te / /
mtshan ma mnan nas sngon ma yi / /
sngags ni brgya dang rtsa brgyad bzla / /
zhag ni bdun du thun bzhi ru / /
sbyor ba de yis khams gsum 'jig /
ro bsregs thal ba 'ba' zhig la / /
gzugs brnyan la sogs sngon bzhin byas / /
gong ltar stong rtsa brgyad bzlas na / /
sbyor ba yis de mod la 'chi / /
chu 'gram gnyis kyis ba sogs la / /
bsgrub bya'i gzugs brnyan rab byas te / /
ske tshe lan tshwa 'bru mar dang / /
dug dang da dur snag tshar sbyar / /
dur khrod ras la de yi ming / /
sngags spel bris nas ming bcug ste / /
gan rkyal mgo ni byang du bstan / /
srang ko tsa dang 'byi tse ka /
gzhan ma btsos pas de'i lus la / /
til 'bru tsam du btsags byas la / /
bskul ba'i tshig dang sngags bcas pa / /
dgang zhing thun bzhir zhag bdun byas / /
sbyor ba de yis sangs rgyas kyang / /
'jig par 'gyur na gnod sbyin kun / /
smos ci dgos te de lta yin / /
rus phye dug dang khrag rnams la / /
gzugs brnyan ming dang bcas byas la / /
sol khur spangs ba'i gos gon la / /
khros nas rkang pas mnan te bzlas / /
che ge mo rak+Sha seng kra ha ya /
bskul ba'i tshigs bcad thun bzhi ru / /
zhag bdun bzlas pas dgra bo de / /
srin pos khyer bar gdon mi za / /
ske tshe mar dang bshang gcir sbyar / /
gzugs brnyan yog par blugs byas la / /
bdud rtsi 'khyil pa'i rkang pa mchog /
me yi 'khor lor byin gyis brlab / /
pra sha dza la che ge mo mA ra ya hUM phaT /
gong gi sngags spel thun bzhi ru / /
zhag bdun g.yel med sems kyis bsgrub / /
tsha ba'i nad kyis 'debs par byed / /
gang yang rung ba'i rnal 'byor pas / /
thams cad snga ma bzhin byas la / /
phran tshegs rdo rje gsang ba yi / /
gsang ba'i las 'di bsgrub pa'o / /
rdo rgyus sam dur khrod sol ba la / /
de nyid gsum gyi bar bcug pa'i / /
khaM ni brgya rtsa brgyad bzlas na / /
dur khrod sa la sbrul gzugs bri / /
nag po mi sdug 'jigs byed pa / /
'od 'bar sems 'khrugs mche phreng gtams / /
lce gnyis myug pa mig bgrad pa / /
mjug ma rdeb pa'i tshul can no / /
de yi kha ru mi bzad dug /
sreg byed lta bu dmar nag tu / /
gnas pa'i yi ge khaM bsams te / /
de yis sbrul de gnas las bskyod / /
de yi lce yi rtse mo la / /
hrI ljang khu yi lcags kyu yis / /
rgyu ba dang ni gnas pa'i dug /
ha la ha la la sogs kun / /
bkug ste bsdus nas khyer 'ongs nas / /
lce yi rtse la gzhug par bya / /
de yis khams gsum dug blangs nas / /
de nyid dug gis gang bar bsam / /
oM kr-iSh+Na sarba che ge mo'i dpral gr-ih+Na na khaM hri phaT /
brjod pas de sod dpral bar bzung / /
mche bas phug ste lces reg pas / /
rdo rje 'chang ba chen po yang / /
dug gis 'chi nges dogs pa med / /
de kho na bzhin sdig pa dang / /
sre mong lta ba e na pa / /
chu sbrul rlung sbrul la sogs pa / /
sa yi zas can sbal pa las / /
bsgrub bya 'dzin du gzhug pa'i phyir / /
bri ba'i rdzas dang gzugs dang bskul / /
gdug pa kun nas rbad btang bas / /
de yis mi 'chi dogs pa med / /
gshin rje gshed kyi sbyor ldan pas / /
thams cad snga ma bzhin byas la / /
dkon mchog gnod byed gzhom pa'i phyir / /
sbyor ba bzhi yis bsgrub par bya / /
oM hrIHSh+T+rIHwi kr-i tA na na che ge mo pa ta ya hUM phaT /
de yis dur khrod sol ba la / /
stong rtsa brgyad ni btab nas kyang / /
ro bsregs shul gyi sa la yang / /
bsgrub bya'i gzugs bris bkug ste gzhug /
bkas ba'i bsam pas sol ba de / /
gong gi sngags bzlas spu gri ltar / /
bsams te mgul pa'am spyi bo nas / /
de ltar thun bzhir zhag bdun sbyar / /
spyi bo 'gas sam mgo 'chad par / /
'gyur bar 'di la som nyi med / /
de bzhin de 'dra'i rnal 'byor pas / /
de nyid lag pa g.yas par 'gyur / /
mdun du bsgrub bya'i lus bsams la / /
sngags 'di nyid kyis bsnun zhing brgyab / /
oM hrIHSh+T+rIHwi kr-i tA na na che ge mo mu t+ka ra a ta ya hUM phaT /
de yis thun bzhir zhag bdun du / /
bsnun zhing brdungs pas bsgrub bya de / /
g.yang du ltung nas 'chi bar nges / /
yang na de yi rnal 'byor gyis / /
g.yas par hUM las byung ba yi / /
rdo rje rtse lngas bsgrub bya yi / /
lus la bsnun zhing 'di brjod do / /
oM hrIHSh+T+rIHwi kr-i tA na na che ge mo badzra a ko Ta ya hUM phaT /
de yis thun bzhir zhag bdun du / /
kha phye bsnun pas bsgrub bya de / /
srin po la sogs 'jigs par byed / /
de ltar de yi rnal 'byor gyis / /
sngon bzhin sngags btab rdo rgyus sam / /
sol bas dur khrod sa gzhi la / /
bsgrub bya pho mo'i gzugs bris la / /
hUM bskyed sta gri lag par bsam / /
khros te mgul par sngags bzlas nas / /
mid pa bcad par bsam pa ni / /
sbyor ba thun bzhir zhag bdun du / /
oM hrIHSh+T+rIHwi kr-i tA na na che ge mo wAka ti pa ta hUM phaT /
brjod cing g.yel ba med pa yis / /
bzlas pas bsgrub bya mgul 'gags nas / /
kha zas mi thar nad kyis 'dzin / /
de bzhin bgegs dgra'i sbyor ba yis / /
ro bsregs thal ba rus la sogs / /
khro bo nyi shu'am de phyed kyis / /
me thab dkyil 'khor gru gsum bya / /
mar chen dud pas kha dog bsgyur / /
kha phye rdo rje rtse gsum pas / /
dbus su kha khyer gsum byas te / /
tsher ma'i me ni khros nas sbar / /
bshad pa'i cho gas me lha bskyed / /
gong gsungs rdzas byas gzugs brnyan gtub / /
de yi zhal du lan gsum du / /
gang ba'i sbyin sreg dbul bar bya / /
de yi ye shes sems dpa' ru / /
bdud rtsi 'khyil pa zhal gdangs pa / /
hUM ljags mche ba rnon po can / /
khro dang ldan pa sngon bzhin bsam / /
srog song steng ngam sra ba'am / /
yang na ci yang med pa ru / /
rkang pas rkang pa mnan nas su / /
sos ni so yang 'cha' bar byed / /
ba lang sha dang khyi yi sha / /
zangs phud can sogs sha rnams ni / /
bsgrub bya'i yan lag tu bsams la / /
gong ma'i sngags kyis sbyin sreg bya / /
sha chen 'ba' zhig kho na la / /
dgra yi gzugs brnyan byas nas ni / /
de yi zhal du sbyin sreg byas / /
rdo rje las byung 'jig par bshad / /
sngon bzhin dgra yi gzugs brnyan la / /
bshang gci 'bru mar bcas byugs nas / /
sngon gsungs sngags dang bskul bar bya / /
tsher ma'i me la khros te bsreg /
thun bzhir zhag bdun brgya rtsa brgyad / /
bzlas pas sangs rgyas kyis sbyar ba'i / /
las kyang 'jig na dgra bo yi / /
sbyar ba'i las ni smos ci dgos / /
bsad pas de dag thams cad kun / /
thugs rjes bzung phyir rnal 'byor ches / /
gnyis bral 'das pa'i de ma thag /
'jug pa'i las 'di brtsam pa'o / /
de dag rnams kyis dngos po rnams / /
ma skyes par ni gzhig nas kyang / /
'bras bu myong bar nges pa'i tshul / /
ye shes rang rig chen po mchog /
sa bon 'od zer gyis bkug nas / /
zhal du zhugs nas zhu gyur te / /
rdo rje lam byung pad+mar gnas / /
ye shes bdud rtsi'i gzugs gyur la / /
spyan sogs lha mos bskul pa la / /
hUM las rdo rje hUM gis mtshan / /
spro bsdus mi bskyod rdo rjer bskyed / /
chos kyi dbyings su byin gyis brlab / /
rang las dgu gnyis drug phyung nas / /
gnyis dang gsum du rdzogs byas la / /
dang po rtog pa yongs dag phyir / /
sngags kyis phur bu dbyung bar bya / /
oM AHbadzra kI li ki lA ya hUM /
phyung nas de yi gnas su yang / /
rang gi ye shes 'khor lo can / /
gnas bcas bsams nas 'od zer gyis / /
sngon bzhin rang sgra sangs rgyas su / /
bskyed dang des bskyed lha mo'i tshogs / /
bdud rtsi lngas gang bum pa yis / /
dbang bskur de dang bla mar bcas / /
zhugs pas rdo rje sems dpar bskyed / /
oM badzra ng+h+r-ika sngags kyis phyung ste / /
mdun du rlung gi dkyil 'khor steng / /
'khor lo bcas pa mos byas la / /
mchod bstod bdud rtsi myang ba bya / /
a ho yaM gi sngags brjod pas / /
rlung gis bteg nas mngon dga' ru / /
gshegs su gsol ba'i sngags 'phangs pas / /
de dag sras su skye bar nges / /
rang rang lha yi sbyor ba'am / /
de yi gnas pa gang rung du / /
blo gros ldan pa'i rnal 'byor pas / /
sbyor ba de kho na yis bya / /
gnyis po rang zhugs de ma thag /
de yi ye shes rang lha'am / /
zhe sdang dag pa'i sbyor kho nas / /
gong ma bzhin du rab tu brtsam / /
bdag med sems med bems po ni / /
lan gsum gyis ni gzhig byas pas / /
gong gi sbyor bas 'bras bu che / /
mjug tu brtsam mi dgos par 'byung / /
de ltar thabs dang sngags ldan pas / /
'khor ba'i 'og ma'i rgyu ldan pa / /
bsad pas rang dang gzhan dag pas / /
ma 'khrul pa ru gsungs ba'o / /
sred pa zhe sdang gis bslang ba'i / /
sems kyis gsod pa'i gti mug can / /
thabs med ye shes dang bral bas / /
thur du bltas te dmyal bar 'gro / /
da ni gnas nas spro ba'i cho ga bshad par bya'o / /
rang gi lha yi sbyor ba yis / /
thams cad snga ma bzhin byas la / /
gnyis kyi rab tu bsgrub byas pa / /
gsum pa las 'di brtsam pa'o / /
thod pa srubs ni gang ba dag /
pho dang mo yi bskrad pa la / /
de yi rigs pas btsal byas la / /
gnod byed yul gzhan dbyung bar bya / /
a ri lo ma'i khu ba dang / /
rkang pa g.yon pa'i srin lag khrag /
snag tshar byas te bya rgod kyi / /
sgo rtsa'i smyu gus bri bar bya / /
mgar ba'i dur khrod ras ma la / /
gzhu 'dra rlung gi dkyil 'khor steng / /
ral gri yis ni mtshan pa bri / /
de steng bsgrub bya'i gzugs gzhag la / /
gong gi ras la de yi ming / /
sngags kyi bar bcug che ge mo / /
uts+tsha ta ya phaT bris la / /
de yi snying gar gzhug par bya / /
bkug ste bcug nas de dkris la / /
thod pa ru ni bcug byas te / /
khro bo'i tshig gi rang rang sngags / /
rig dang bcas par brgya rtsa brgyad / /
thun bzhir zhag bdun bzlas byas nas / /
khyim mam grong ngam sgo dag tu / /
sbas te bzhag na dus de ru / /
sangs rgyas dpung yang skrod par 'gyur / /
de bzhin tA la'i lo ma la / /
gro ga'am shog shog ras la sogs / /
snod med cho gas gong ma ltar / /
stong rtsa brgyad ni rig bcas bzlas / /
dgra yi khyim mam sgo dag tu / /
sbas te bzhag na myur ba ru / /
dkon mchog 'joms pa'i dgra bo che / /
skams sam 'chi'am skrod par nges / /
las de bdud rtsi 'khyil pa yi / /
sbyor ba yis kyang rab tu bsgrub / /
thams cad snga ma bzhin byas la / /
cho ga 'di ni rab tu brtsam / /
rgyal mtshan ras ni chag gang la / /
gru bzhi lham par kha ti dang / /
a ri sha yi lo ma dang / /
ro bsregs smyo byed sol ba dang / /
mu zi'i dug dang rkang g.yon gyi / /
ming med khrag la snag tshar byas / /
khwa yi gshog pa'i smyu gu yis / /
rlung gi dkyil 'khor gzhu 'dra la / /
phyogs bzhi mtshams brgyad rtse bstan pa'i / /
ral gri brgyad pa'i 'khor lo la / /
de dbus bsgrub bya'i gzugs bris la / /
de yi snying gar phreng sngags ni / /
gong gi rig pa dang bcas pa / /
dgug med bris nas snying gar glan / /
bkug ste bcug nas rkang g.yon gyis / /
mnan te brgya dang rtsa brgyad bzlas /
na maHsa man+ta kA ya wAka tsit+ta badzrA NAM /
na mo badzra kro d+hA ya /
ma hA daM Sh+T+rA+o Ta / /
ka Ta b+hai ra ba ya /
a si mu sa la pa ra shu /
bA sha hastA ya /
oM a mr-i ta kuN+Da li kha kha khA hi khA hi / /
tiSh+Tha tiSh+Tha /
ban+d+ha ban+d+ha / /
ha na ha na /
pa tsa pa tsa /
gardza gardza /
bi s+pho Ta ya bi s+pho Ta ya /
sarba big+h+nAM /
bi nA ya ka naM /
che ge mo uts+tsha ta ya phaT /
de yang phyag 'tshal mjug tu yang / /
bskul ba 'di ni bya ba dang / /
phyag 'tshal bskul dang bod pa dang / /
las brgyad de dag tu shes bya / /
de ltar bsngags nas ras ma de / /
ma mo la sogs gnas su sba / /
sangs rgyas dpung yang skrod byed na / /
bgegs kyi gnod pa smos ci dgos / /
da ni bsgrub bya srin po la sogs pas 'dzin du gzhug pa'i chog bshad par bya'o / /
thams cad snga ma bzhin byas la / /
gzhan gyis mi thub rnal 'byor gyis / /
gsum pa'i dus su rdzas ldan par / /
cho ga 'di yis las 'di byed / /
rgyal mtshan dang ni mtshon bsnun dang / /
shi ba'i thod pa gnyis btsal la / /
dur khrod kyi ni sol ba la / /
khro bo'i sngags ni rig bcas bzlas / /
de yi thod par srin po'i gzugs / /
'jigs rung gyen brdzes mche gtsigs pa / /
sha rlon za zhing khrag 'dzag pa / /
g.yas g.yon ro langs gri dang ni / /
sdigs 'dzub byad pa hUM bskyed bri / /
de yi snying gar rus phye dang / /
dug dang mthe'u chung khrag gis ni / /
che ge mo ni zung shig bri / /
yang ni thod pa gnyis pa la / /
bsgrub bya'i rkang rjes sa dang ni / /
ro bsregs sa dang thal ba dang / /
sol ba gcin gyis sbrus byas la / /
de yi gzugs brnyan byas nas su / /
dug dang rus phye mdzub mo'i khrag /
ming dang sngags bcas ta ler bris / /
de yis snying gar gzhug par bya / /
gnyi ga bkug ste bcug byas nas / /
de ni 'og bzhag gong ma steng / /
srin po de yis bsgrub bya rnams / /
bzung bar bsams nas khros byas te / /
nag po gnyis la dur khrod du / /
nam phyed song nas bsgreng byas te / /
sngags bzlas srin po'i 'dzin par 'gyur / /
na maHsa man+ta naM /
kA ya wAka tsit+ta badzrA NAM /
oM hUM dzi na ri ta che ge mo rak+Sha g+hi ha naM hUM phaT /
de bzhin sbrul dang seng+ge dang / /
'byung po sdig la sogs pa rnams / /
cho ga gong bzhin gnyis par bri / /
gong gi sngags de rigs bcas bzla / /
g.yeng med gnyis kyi mtshan dus su / /
khros nas bsgreng zhing bzlas byas pas / /
gal te mi bskyod yin na yang / /
de dag rnams kyis 'dzin par 'gyur / /
de dag thar bar byed 'dod pas / /
'dzin byed de dag thams cad kun / /
bsgrub bya'i lus la bsdus byas la / /
rkang pa gnyis kyis mnye bar bya / /
lag gnyis 'bar ba'i rdo rjer bskyed / /
de yis dbyug pas brdung bar bya / /
rdo rje 'bar bas brdung ba dang / /
sngon gyi sngags bzlas lcug mas gdab / /
che ge mo rak+Sha sa 'di phyi mo tsa yi / /
srin mo ma rungs gtum mo dang / /
'jigs pa chen pos 'khrugs pa la / /
sbyor ba de yis rab sbyar na / /
cho ga bzhin du grol bar byed / /
da ni dgug pa'i cho ga rgyas par bshad par bya'o / /
ri mo'i dkyil 'khor bris nas su / /
lha yis dbang bskur yan chad ni / /
thams cad gong ma bzhin byas la / /
bsam gtan 'khor los dgug par bsgrub / /
rnam par snang mdzad sbyor ba yis / /
'khor lo chen po rnam par bsams / /
mchod bstod bdud rtsi myang byas la / /
lcags kyu gnas ni bsgom par bya / /
oM AHdzin dzika che ge mo sems can nam sems can ma yin pa A kaR+Sha ya dzaH /
brjod pas de las rab 'phros pas / /
lcags kyu zhags pas mtshan pa yi / /
lha yi sku ni mang po dag /
bsgrub bya 'gugs phyir spro bar bya / /
dgug bya ming gi yi ges bskyed / /
yaM byung rlung dkyil la bzhag ste / /
lcags kyus snying btab zhags pas bcings / /
rlung gis bteg nas 'ong bar bsam / /
rdo rje pad+ma 'khor lo sogs / /
mtshan ma'i lha rnams spros byas nas / /
de yis btab pas de bzhin du / /
dgug par the tshom med pa'o / /
laM gis phab ste mdun bzhag nas / /
sngon bzhin lha mo gnyis kyis ni / /
'tshe ba bzlog nas bka' nod bsam / /
de ltar sbyor bas zhag bdun du / /
thun bzhir rab tu sbyar byas nas / /
dgug las mi 'da' kun gyis kyang / /
sgrub po las thabs byed par 'gyur / /
de bzhin mi bskyod rdo rje dang / /
rnam par snang mdzad 'od dpag med / /
'khor lo chen po'i sbyor ba yis / /
lcags kyus gnas bsam rang sngags brjod / /
oM AHbadzra ng+h+r-ika che ge mo A kaR+Sha ya dzaH /
oM AHa ro l-ika che ge mo A kaR+Sha ya dzaH /
gzhan kun sngon bzhin dpag byas la / /
thun bzhir zhag bdun sbyor ba yis / /
rdo rje gsum gyi nus pa yang / /
'gugs 'gyur bsgrub bya smos ci dgos / /
sems kyi spyod pa gzhan bral bas / /
rdzogs chen rtogs pa'i rnal 'byor bas / /
de yi bsam gtan 'ba' zhig gis / /
dgug pa dag ni thabs su gsungs / /
dga' dang dga' ba rab dga' yi / /
skyed pa gong du mngon byas la / /
bsgrub bya ye shes ngo bo ru / /
byas te gnyis par chud byas te / /
ma 'phros rtse gcig pa yis gzung / /
ye shes gsum gyis sku gsum mchog /
de yi rgyud la 'gugs 'gyur na / /
sngags rgyud la sogs bsgrub bya ni / /
smos ci dgos te de mchog yin / /
de bas rnam pa thams cad du / /
las rnams kun 'di bstan pa yin / /
lus sogs med pa'ang dgug sogs 'gyur / /
gshin rje gshed kyi rnal 'byor pas / /
thams cad snga ma bzhin byas la / /
rang gi sngags kyi rig pa mchog /
grangs med bzlas pa rab tu bya / /
de nas lus rtsal thob pa yis / /
'bum phrag gcig ni bzlas pa bya / /
ri mo'i dkyil 'khor bris byas la / /
lha yis dbang bskur bar gyis zhugs / /
bud med gzhon nu'i thod pa ni / /
ma chag cing ni ma gas pa / /
pad+ma ltar mdzes yid du 'ong / /
dum bu gcig pa blangs byas nas / /
gi wang la ni sngags bzlas nas / /
rlung gi dkyil 'khor steng du ni / /
pad+ma 'dab ma brgyad bris te / /
lte bar dgug par bya ba ni / /
gur gum go ro tsa nas bri / /
gro ga shog shog la sogs la / /
phreng sngags 'di ni mi dgug par / /
swA hA bton te dza bcug nas / /
bskul ba dang bcas bris nas ni / /
de yi snying gar glan par bya / /
thod pa de yang kha sbubs nas / /
gshin rje gshed kyi zhabs g.yas brkyang / /
g.yon pa bskum pas mnan byas la / /
khro dang bcas pas gsang sngags 'di / /
rdo rje gsum dang bcas bsams pas / /
lan gsum drag tu brjod par bya / /
na maHsa man+ta /
kA ya wAka tsit+ta badzrA NAM /
oM kha kha khA hi khA hi /
sarba duSh+T+rA nas twa da ma ka /
a si mu sa la pa ra shu pA sha ha stA ya /
tsa tur+b+hu dza tsa turmu kha /
Sho Da sha tsa rA ya /
A gats+tsha A gats+tsha /
sarba duSh+T+rA na prA NAM a ha ri Ni /
ma hA big+hAn bi nA ya ka /
bi kr-i tA na na sarba b+hU ta b+ha ya ra ya /
A gat+ta ha sa da di ni /
byA g+h+ra tsarma Ni ba sa na /
ku ru ku ru /
sarba karma tshin+d+hi tshi n+d+ha /
sarba man+t+raM b+hin+da b+hin+da /
pa ra mu traM /
bu mo che ge A kaR+Sha ya A kaR+Sha ya /
sarba b+hU tAM /
nir ma tha ya nir ma tha ya /
sarba du Sh+T+rAn /
pra be sha ya pra be sha ya /
maN+Dal ma bi bi be ba swA hA /
dzI bi tAn+ta ka pri ya /
ku ru ku ru /
ma ma kaR+YaM /
da ha da ha /
pa tsa pa tsa /
ma bi lam+ba ma bi lam+ba /
sa ma ya ma nu sma ra hUM hUM phaT phaT /
s+pho Ta ya s+pho Ta ya /
sarba nA sha ya ni suM ka ra ka ra /
he he b+ha ga bAn /
kany+tsi ra ya si ma ma ar+tha sA d+ha yadz+dza /
de las 'phros pa'i gshin rje gshed / /
lcags kyu thogs pa mang po yis / /
sngon bzhin rlung dkyil la gnas pa'i / /
bsgrub bya bud med dgug par byed / /
skrag pas 'tshe ba bzlog pa'i phyir / /
spyan ma'i sngags kyis sngon bzhin du /
ring du gnas par bya ba'i phyir / /
mA ma kI ni sbyor bas srung / /
de bzhin skyes pa'i thod pa la / /
g.yon brkyang g.yas bskum pas mnan te / /
cho ga sngon bzhin rab byas te / /
skyes pa rnams kyang dgug par byed / /
bsam gtan sngags rgyud sbyor ba yi / /
zhag bdun thun bzhir rab brtsams nas / /
gshin rje gshed kyi yon tan yang / /
'gugs 'gyur gzhan lta smos ci dgos / /
thams cad snga ma bzhin byas la / /
'dod pa'i rgyal po khro bo che / /
'og nas 'byung ba'i cho gas bsgom / /
bu mo rnams ni dgug pa'i mchod //
gshin rje gshed kyi rgyud gsungs pa'i / /
cho gas bsgrub bya bkug bcug nas / /
g.yon brkyang g.yas bskum gyis mnan na / /
sngags 'dis rig bcas bzlas brjod bya / /
na maHsa man+ta /
kA ya wAka tsit+ta badzra NAM /
ta ki bu mo che ge mo hUM A kaR+Sha ya dzaH /
brjod pas sngags byung khro bo yis / /
lcags kyus sngon bzhin bkug byas nas / /
zhi ba srung ba'i cho ga yis / /
lha rnams la sogs 'gugs par byed / /
sngon bzhin thams cad rab byas la / /
rdo rje las byung mi g.yo ni / /
'og nas 'byung bzhin rab bsgoms la / /
lha chen chung mar bcas pa dgug /
skyes pa'i thod pa ma gas pa / /
mdzes shing srub med ma gas pa / /
'thab tshe g.yul du shi ba yi / /
skyon med pa de btsal bar bya / /
rkang pa g.yas pa'i sor mo'i khrag /
lan tshwa yungs kar ske tshe la / /
snag tsha byas la bya rgod rkang / /
lha chen chung mar bcas pa kun / /
thod pa de la bri bar bya / /
de yi snying gar gong ma ltar / /
rig bcas sngags ni dgug par bya / /
bris nas snying gar glan par bya / /
bkug ste bcug nas kha sbubs la / /
g.yon bskum g.yas brkyang pas mnan na / /
sngags 'di thun bzhir zhag bdun du / /
rig pa dang bcas bzlas dgug bya / /
na maHsa man+ta /
kA ya wAka tsit+ta badzrA NAM /
a tsa la ga na tsa ta /
na DA na DA /
mo Ta mo Ta /
spo ta spo ta /
da ha da ha /
mo ha mo ha /
sa ha sa ha /
ha na ha na /
tiSh+Tha tiSh+Tha /
a bi sha a bi sha /
ma hA mat+ta pa la ka /
d+hu na d+hu na /
nyi ni nyi ni /
kha da kha da / /
big+hA ma ra ma ra duSh+Ta nAn /
b+hak+Sha b+hak+Sha /
sarbaM ku ru ku ru /
ki ri ki ri /
ma hA bi sha badzra /
s+pho Ta ya s+pho Ta ya /
hUM hUM hUM /
tri ba li baM ga na rta ya /
aM haM aM haM /
a tsa la tse ta /
spo ta ya spo ta ya /
hUM hUM /
a sa man+ti ka /
tra ta ma hA ba la /
sa ma ya man+t+ra naM /
taM ma shu ta bu lo ka du sh+ya du /
badzra ni masta pri ti ha ta ba la bya /
dzal ya tra ta a ha sa na nam / /
lha chen po bud med dang bcas pa A kaR+Sha yadz+dza /
sngags las byung ba'i khro bo che / /
lcags kyu thogs pas 'gugs bsams nas / /
sngon bzhin rab mchod bsrung ba yis / /
g.yog dang chung ma'i bya ba byed / /
de bzhin lha min la sogs kyang / /
sbyor ba de yis rab bsgrubs na / /
skrag cing 'jigs pa gong mas bsrung / /
kha sbyar lus su bcas pa 'grub / /
thams cad snga ma bzhin byas la / /
'og nas 'byung ba'i cho ga yis / /
gnod mdzes rgyal po bsgoms byas te / /
bu mo rnams ni dgug par bya / /
mtshan rnams kun gyis rnam brgyan pa / /
rgyal mtshan gyur pa'i thod pa la / /
rkang pa g.yon pa'i ming med khrag /
snag tsha byas nas ne tso'i sgros / /
bsgrub bya'i bu mo'i gzugs bris la / /
de yi snying gar gong ma ltar / /
rig bcas sngags bri glan byas la / /
de yi b+ha gar gnod mdzes kyi / /
rkang po g.yon pa'i mthe bos mnan / /
thun bzhir zhag bdun gsang sngags 'di / /
bskul dang bcas pas khros byas nas / /
brgya rtsa brgyad du bzlas pa'o / /
oM sum+b+ha ni sum+b+ha bu mo che ge mo hUM /
gr-ih+Na gr-ih+Na bu mo che ge mo hUM /
gr-ih+NA pa ya gr-ih+NA pa ya /
bu mo che ge mo hUM /
A na ya hoHb+ha ga bAn bid+ya rA dza bu mo che ge mo hUM phaT dz+dza /
de nas de bzhin gshegs pa kun / /
gnod mdzes gyur pa lcags kyu zhags / /
thogs pa 'phros pas rlung dkyil la / /
gnas pa'i bu mo snying ga phug /
zhags pas ske nas bcings nas ni / /
'ongs pa'i tshe na bzlog pa'i phyir / /
zhing dang bsrung bas brtan byas pas / /
ji ltar 'dod pa'i las rnams byed / /
gang yang rung ba'i rnal 'byor pas / /
snga ma bzhin du thams cad bya / /
kha ti la sogs bsgrub byas la / /
skyes pa bud med dgug pa bsgrub / /
zla ba spyang kis zin pa'i tshe / /
btsag gam rdo rgyus la sogs pa / /
rang gi kha ru bcug nas kyang / /
de nyid gsum bskyed lha ru bsam / /
de bar rang sngags bcug nas ni / /
s+phar Na yis spro byas pas / /
de las byung ba'i lha rnams ni / /
lcags kyus mtshan pas nam mkha' dgang / /
bsdu ba'i sbyor bas kun bsdus nas / /
rdzas kyis lha la bstim par bya / /
brtan pa'i ngo bos yang dang yang / /
zla ba grol gyi bar du gzung / /
de nas brtsams te thun bzhi ru / /
zhag bdun goms byas de bton la / /
tshangs pa drag po la sogs lha / /
gang gi ming rnams bris 'gyur na / /
rdo rje thugs kyi bka' bzhin du / /
skrag cing 'jigs nas 'ong 'gyur na / /
tha mal skyes pa bud med sogs / /
smos ci dgos par 'ong bar 'gyur / /
sngon bzhin bzlas pa la sogs nas / /
dbang bskur yan chad zhugs byas te / /
rdo rje 'dzin pa las byung ba'i / /
thor tshugs gcig ma bsgom par bya / /
g.yas dkar g.yon dmar dbu ma sngo / /
dang pos rang gi thabs la 'khyud / /
g.yas gnyis gri dang ral gri dang / /
g.yon gnyis thod pa nor bu bsnams / /
rgyan rnams kun gyis rnam brgyan pa / /
rnam par smin sogs mos pa yis / /
rnga sgra dang ni ldan byas nas / /
cung zad mche gtsigs dmigs par bya / /
mtshams thung mi smrar gyur pa yi / /
thod pa klu shing me tog dang / /
rkang pa g.yon pa'i ming med khrag /
bsres te 'o mar sbyar byas la / /
de yi skra yi bir gyis ni / /
rlung gi dkyil 'khor la gnas pa / /
nor rgyas la sogs bu mo bri / /
de yi snying gar rig sngags ni / /
bskul ba dang bcas bris te glan / /
bkug ste bcug nas g.yas brkyang ste / /
g.yon bskum pa yis gnas byas la / /
sngags 'di brgya dang rtsa brgyad bzlas / /
oM AHbadzra shu li ni klu'i bu mo che ge mo A kaR+Sha yadz+dza /
brjod pas gsum las byung ba yi / /
mdud can ma ni lcags kyus mtshan / /
rlung dkyil la gnas bsgrub bya ni / /
bcug ste sngon bzhin 'tshe ba bzlog /
de ltar zhag bdun thun bzhi ru / /
sngags rgyud de yis rab sbyar te / /
klu yi bu mo mig bzang dag /
bkug nas nye bar spyad par bya / /
thams cad snga ma bzhin byas la / /
rdo rje 'dzin pa las byung ba'i / /
khro gnyer ma yi sbyor ba yis / /
nam mkha'i rig 'dzin bu mo dgug /
dmar skya g.yas sngo g.yon dkar ba / /
dang po rang gi thabs la 'khyud / /
g.yas gnyis pad+ma ral gri 'dzin / /
g.yon gnyis rin chen 'khor lo 'dzin / /
gsum po mos pas dpag med mtshan / /
se ral thod pa'i phreng ba brgyan / /
rgyan kun brgyan pa'i na bza' bklubs / /
mche ba cung zad gtsigs pa bsgom / /
rgyal po 'dra ba'i bu mo yi / /
thod par rig 'dzin bu mo'i gzugs / /
rlung gi dkyil 'khor la gnas pa / /
gong gi rdzas kyis bri bar bya / /
snying gar sngon bzhin ming bris nas / /
bkug ste bcug nas g.yas brkyang dang / /
g.yon bskum pa yis mnan byas la / /
'di ni brgya dang rtsa gcig bzla / /
oM a pa ya na sha ni tra sa pra b+he ni trA ya trA sa ya / /
be ti be ra ti / /
sh+the pa ti sh+the be ta /
dza ti ni rig pa 'dzin pa'i bu mo che ge mo A kaR+Sha yadz+dza /
brjod pas sngags las byung ba yi / /
khro gnyer lcags kyus mtshan pa yis / /
rlung gi dkyil 'khor la gnas pa'i / /
rig pa 'dzin pa'i bu mo mchog /
gser gyi rna rgyan 'phyang ba rnams / /
bkug ste 'ong ba rgyas btab po / /
lhun gyis grub pa gnyis mi dgos / /
thun bzhir zhag bdun sbyar na 'grub / /
gshin rje gshed kyi rnal 'byor pas / /
sngon bzhin thams cad rab byas la / /
mar ngo bcu bzhi tshes brgyad la / /
ro bsregs sol ba blangs nas ni / /
sngags 'di brgya rtsa brgyad du ni / /
bzlas nas srin po la sogs pa / /
ming bcas gro ga la sogs pa / /
bris nas de yis dgug par byed / /
oM hrIHSh+T+rIHwI kr-i tA na na srin po la sogs pa che ge mo skyes pa'am bud med 'di bdag la byin zhig stam+b+ha ya hUM phaT dz+dza /
brjod cing de mnan thun bzhi ru / /
bdun sbyar srin pa la sogs pas / /
rang gis bka' stsal gang yang rung / /
khrid nas nges par 'bul bar byed / /
'das ma thag pa'i sbyor ba yis / /
thams cad snga ma bzhin byas la / /
ji skad bshad pa'i phyag rgya mchog /
bsgrub phyir sbyin sreg cho ga bya / /
dur khrod thal ba sol ba la / /
hom khung gru gsum khru do pa / /
zabs su khru gang kha khyer ni / /
sor mo brgyad pa'i tshad du bya / /
rdo rje rtse gsum sor bcu gnyis / /
rtse dbus lcags kyu ltar byas nas / /
dbus dang kha khyer la bkod de / /
dmar nag kha khyer rams kyis byug /
ji skad gsungs pa'i gshin rje gshed / /
hUM bskyed rdo rje lce ldan pa'i / /
zhal du nges par bsgyur byas la / /
po son cha sogs me sbar ro / /
dug gi khrag dang rab tu sbyar / /
lan tshwa ske tshe de bzhin sbyar / /
d+ha du a yi 'bras bu yis / /
zhal du bsreg cing lus dang ngag /
khro zhing bsgrub bya'i ming bcas pa'i / /
sngags 'di stong dang rtsa brgyad du / /
blo dang ldan pas g.yel med pas / /
bzla zhing sbyin sreg brtsam pa'o / /
oM hrIHSh+T+rIHwi kr-i tA na na bu mo che ge mo stam+b+ha ya na shA ya hUM hUM phaT dz+dza /
de las 'phros pa'i gshin rje gshed / /
lcags kyu thogs pa 'phros byas pas / /
rlung dkyil la gnas bu mo yi / /
snying gar sbyar te dgug par bsam / /
nyi ma'i gung dang nam phyed na / /
'di ni shis pa'i dus yin pas / /
blo dang ldan pas sbyor ba des / /
nyi ma gsum dang drug tu bya / /
'ongs pas 'tshe ba bzlog pa'i phyir / /
sngon bzhin zhi dang bsrung ba bya / /
bskal pa grangs med gsum du'ang / /
de yis rtag tu 'dul bar 'gyur / /
sangs rgyas sam ni chos 'dzin nam / /
rdo rje sems dpa' gang yang rung / /
gal te rmongs pas 'das na ni / /
de yi tshe ni der zad 'gyur / /
da ni klu skams pas char gcad par bya ba'i cho ga bshad par bya'o / /
sngon bzhin byas pa'i rnal 'byor pas / /
rdo rje 'dzin pa chen po nyid / /
kha dog ser po bsgoms byas la / /
char mi bcad pa 'gog par bya / /
yul yul kun nas phyogs gcig ste / /
hUM bskyed sna tshogs rdo rje ni / /
rab 'bar me stag 'phro ba ni / /
'dod pa'i phyogs ni g.yogs par bsam / /
de yi lte bar hUM bskyed pa'i / /
rdo rje rtse lnga 'greng bu ni / /
tA la'i tshad tsam me 'bar ba'i / /
bum par rten gyi dkyil 'khor bsam / /
de ru gong gi sbyor ba ni / /
'khor lo dang bcas de bzhin bsgom / /
bdag ci 'dra bar 'khor rnams kyang / /
brjod par bsams te sngags 'di bzlas / /
oM AHhUM ma hA ba ra sha ha na ha na hUM phaT /
de rnams ba spu'i bu ga las / /
'phros pa'i 'od zer ser po yis / /
'dod pa'i phyogs ni khyab bsams pas / /
sna tshogs rdo rje me yis ni / /
sa gzhi thams cad bsregs nas ni / /
klu skams gyur zhing 'bros bsams na / /
rang 'dod gnas las phyi rol du / /
'bab bam 'on te mi 'bab 'gyur / /
yang na sbyor ba nges gnas la / /
ske tshe lan tshwa 'bru mar dang / /
dug dang d+ha du ra dag gis / /
dur khrod ras la 'khrul 'khor bri / /
dang po pad+ma 'dab brgyad la / /
klu brgyud rnams kyis bon nam / /
rang rang snying po bri ba'o / /
phu phaM phe pho pha phi phaM / /
snying po phaT gnyis bar du ni / /
chu yi snying po bA bris la / /
de rnams bkug ste sa bon la / /
bcug ste gsal bar bsgom par bya / /
yang ni ras ma gnyis pa la / /
las kyi rdo rje ser po ni / /
'od zer 'bar ba bri byas la / /
lte bar rdo rje rtse lnga pa / /
hUM gis mtshan pa bri bar bya / /
gong gi sbyor bas byin brlabs la / /
dang po ras ma bkan te bzhag /
ras ma gnyis pa kha sbubs nas / /
rdo la sogs pas mnan byas pas / /
gong ma'i sngags ni bzlas brjod bya / /
klu rgyal 'bum ni khros gyur yang / /
char ba 'gog pa'i mchog yin no / /
da ni pha rol gyi ngag dang dpung gnon pa'i cho ga bshad par bya'o / /
snga ma bzhin du thams cad byas / /
ting 'dzin 'di yis zhag bdun du / /
thun bzhir gzugs brnyan gcig sbyar bya / /
'phral du mngon du phyis byed 'gyur / /
gang yang rung ba'i sbyor ldan pas / /
gcer bu la sogs phyir rgol rnams / /
ming gi yi ge dang pos bskyed / /
spobs pa mnan phyir de yi mgor / /
laM la dbang chen ser po la / /
grwa bzhir rdo rjes mtshan par bsam / /
de steng haM byung las rdo rje / /
de steng paM bskyed pad+ma la / /
gzhal yas khang pa ji bzhin bsam / /
de dbus khro bo'i 'khor lo che / /
kha dog ser po bsgoms byas nas / /
de ni gnon pa rnam par bsam / /
rkan gyi dbus su haM bskyed pa'i / /
sna tshogs rdo rje kha bzhi yis / /
gsum pos spyi bo rna ba gnyis / /
lkog mar phug bsam sngags bzla'o / /
de nyid gsum par rang rang sngags / /
che ge pa sha pa ya hUM / /
brjod cing bltas pas bsgrub bya de / /
mig mi lta zhing smra mi nus / /
gang yang rung ba'i rnal 'byor bas / /
'di yang sngon bzhin rab sbyar nas / /
gang tshe dpung tshogs mthong ba yi / /
de tshe las la yang dag sbyar / /
dpung rnams kun gyi spyi bo ru / /
sa sogs rten ni sngon bzhin bskyed / /
'khor lo thams cad khro bo che / /
pad+mo ser po'i mdog ltar bsgom / /
ri yi rgyal po tsam bsams te / /
de nyid gsum par rang rang sngags / /
ba hu pa ya hUM zhes brjod / /
dpung rnams sa 'og 'bying bar 'gyur / /
khro bo rnams ni phar bltas bsam / /
ba hu bi ra hUM zhes brjod / /
de dag phyir ni mi ldog par / /
'bros par rab tu gyur pa'o / /
gal te khro bo rang mdun bltas / /
ba hu gr-ih+Na hUM zhes brjod / /
de ni 'bros par byed 'dod kyang / /
mdung bzhin du ni rengs par 'gyur / /
tshu rol pham par byed 'dod pas / /
gnyi ga mdun gyi phyogs byas pas / /
ba hu e hi hUM brjod pas / /
pha rol rgyal bar 'gyur ba'o / /
de ltar sbyor ba'i rnam pa yis / /
g.yel ba med par sbyar 'gyur na / /
sangs rgyas dpung yang gnon byed na / /
mi dbang la ni dogs pa med / /
yang ni sngon bzhin rab byas la / /
gang tshe dpung tshogs mthong 'gyur nas / /
de rmongs bya phyir phur bu yi / /
bsam gtan 'di ni sbyar bar bya / /
hUM las bskyed pa'i phur bu ni / /
steng ni rtse lnga 'og rtse gcig /
sor brgyad tshad tsam rab bsams la / /
ded dpon dang pos dpung rnams bskyed / /
thams cad snying ni phyogs bsams nas / /
de ni rdo rje tho ba yis / /
khros shing thams cad phog bsams la / /
sngags 'dis rab tu gdab pa'o / /
oM g+ha g+ha g+hA ta ya g+hA ta ya / /
dpung thams cad phaT /
kI la ya kI la ya /
dpung thams cad phaT /
hUM hUM hUM badzra kI la ya /
badzra d+ha ro Adz+nyA pa ya ti /
dpung thams cad kA ya wAka tsit+ta badzra kI la ya hUM phaT /
khros pas bzla zhing btab 'gyur na / /
sangs rgyas dag gi dpung dag kyang / /
ting 'dzin de yis 'jig 'gyur na / /
mi yi dbang po smos ci dgos / /
da ni char dbab pa'i cho ga rgyas par bshad par bya'o / /
'og 'byung ba yi rim pa yis / /
stobs po che yi rnal 'byor pas / /
grangs med bzlas pas bka' lung thob / /
'bum phrag gcig ni bzlas pa bya / /
thams cad dmar por rab bsams la / /
rdza phor so ni ma btang la / /
ral gri rtse brgyad 'khor lo la / /
pad+ma 'dab ma brgyad po bri / /
de la rams kyi khu ba yis / /
rdo rje thor tshugs gcig ma yi / /
sngags kyi snying po 'di bri'o / /
oM shu li ni nan swA hA bri / /
de dang 'dra ba'i kham phor gzhag /
kha sbyar skud pa sngon dmar dkri / /
de dang de 'dul rab bkug ste / /
'khor lo 'di la gnas par bsam / /
de ni ji bzhin gzhan thal sbyar / /
mchod pa'i tshogs kyis mchod byas nas / /
klu gnas mtsho dang rdzing bu sogs / /
gzhan la gsang nas gzhug pa'o / /
bdag nyid gnas dgon dben pa ru / /
sa sogs cho ga sngon 'gro bas / /
me yi dkyil 'khor gru gsum steng / /
rlung gi dkyil 'khor zla gam bri / /
chu yi dkyil 'khor zlum po ste / /
pad+ma 'dab ma brgyad po ni / /
phyogs dang mtshams ni ma 'khrul bar / /
sbrul brgyad phyi rol bsnol mar bri / /
dbus su chu bdag dkar po che / /
sbrul mgo bdun pa zhabs klu gcig /
skyes bu'i gdong can sbrul zhags bsnams / /
lto 'phye mkha' 'gro zhon pa bri / /
shar gyi 'dab mar mtha' yas ljang / /
ut+pal thogs pa bri bar bya / /
lho yi 'dab mar nor rgyas dkar / /
rin chen bum thogs bri bar bya / /
nub kyi 'dab mar 'jog po dmar / /
dgra sta thogs pa bri bar bya / /
byang du karko Ta nag po / /
sbrul shog thogs pa bri bar bya / /
nub phyogs 'dab mar pad+ma dkar / /
pad+ma thogs pa bri bar bya / /
bden bral 'dab mar pad chen dkar / /
pad dkar thogs pa bri bar bya / /
rlung mtshams 'dab mar dung skyong ser / /
dung phor thogs pa bri bar bya / /
dbang ldan rigs ldan sna tshogs pa / /
rgyal bu 'dzin pa bri bar bya / /
de dag kun kyang sbrul mgo gdengs / /
zhabs kyang sbrul 'khyil sprin gyi ni / /
gdan la bzhugs pa bri bar bya / /
g.yo ba drag po la sogs pa / /
rang rang phyogs su brgyad po ni / /
zur dang sgo ru gnyis 'khyil nas / /
sgo zur gnyis su mgo mjug bsnol / /
de ltar dkyil 'khor bris nas ni / /
bum pa 'o ma gang ba dgu / /
phyogs mtshams rnams su bzhag nas ni / /
rgyan rnams kyis kyang mdzes par bya / /
de yi rtog pa las bshad pa'i / /
cho gas klu rnams naM gis bskyed / /
srog dang bcas pa bzhin du ni / /
gong ma lta bu bsgom par bya / /
de rnams dza naM dza zhes brjod / /
de nas bkug la bsang gtor sogs / /
byas nas de la zhugs par bsam / /
de nas gtor ma 'o mar bcas / /
bu ram la sogs lha bshos che / /
phul nas rang rang sngags 'di ni / /
brgya rtsa brgyad kyis dga' bar bya / /
oM baM ba ru Na ya gA ti pa ta ye na ga naM paR+sha ya hUM naM hUM swA hA /
oM aM a nan+ta ya hUM naM hUM swA hA /
oM baM ba su ke hUM naM hUM swA hA /
oM taM tak+sha ka hUM naM hUM swA hA /
oM kaM karko Ta hUM naM hUM swA hA /
oM paM pad+ma hUM naM hUM swA hA /
oM maM ma hA pad+ma hUM naM hUM swA hA /
oM saM shaM kha ba la hUM naM hUM swA hA /
oM a na pa ta ha hUM naM hUM swA hA /
de nas pog snod bzung byas te / /
gtor ma sogs kyis mnyes byas la / /
stobs chen sbyor ba de nyid kyis / /
bzhag ste tshig gis gsol ba gdab / /
klu chen po ni khyed rnams kyis / /
bdag la yang dag dga' ba dang / /
bcom ldan 'das kyi bka' yis ni / /
char gyi rgyun ni dbab tu gsol / /
lan gsum brjod pas klu rnams kyis / /
dga' bas char pa 'bebs bsams nas / /
rang gi sbyor ba ma nyams par / /
ji bzhin rang gi sngags bzla'o / /
na maHsa man+ta kA ya wAka tsit+ta badzrA NAM /
oM hUM hUM hUM phaT phaT phaT /
oM u gra la shu la ba ni hUM hUM hUM phaT phaT phaT /
oM dzo ti da ni da hUM hUM hUM phaT phaT phaT /
oM oM oM /
ma hA pa lA ya swA hA /
de yi dbang du rab byas nas / /
sa gzhi thams cad char gyi ni / /
rgyun gyis ngoms par byas nas ni / /
thams cad bde la gnas par byed / /
de yis phebs par ma gyur na / /
stobs po che yi rnal 'byor pas / /
thams cad dkar pos bsams byas te / /
zhi ba'i sbyin sreg gis ni bsgrub / /
hom khung zlum po khru gang par / /
khru phyed zabs su kha khyer la / /
sor bzhi tshad tsam de tsam 'phags / /
pad+ma'i 'dab mas bskor bar bri / /
'khor lo 'khor lo phreng bskor la / /
rdo rgyus sogs kyis byugs byas te / /
ji bzhin pa yi cho ga yis / /
me lha la sogs mchod par bya / /
de yi dbus su stobs po che / /
'og nas 'byung ba bzhin du bya / /
phyogs dang mtshams su klu brgyad kyang / /
de yi zhal bltas thal sbyar bsam / /
gong gi sngags kyis spyan drangs nas / /
bsang gtor zhabs bsil la sogs pa / /
byas nas de la thim par bsam / /
de rnams lce yi dbus su ni / /
yi ge naM ni bsam byas te / /
blugs gzar dgang gzar cho ga bzhin / /
byas nas bsang gtor la sogs pa / /
yang ni byas nas sbyin sreg dbul / /
'o ma dang ni 'bras chan dang / /
bur ram sbrang rtsi li khar / /
dbang po la sogs sman rnams ni / /
dang por gsum gsum dbul bar bya / /
gong gi sngags la zhi ba yi / /
rig pa dang bcas bzlas na ni / /
klu rnams kun la ci 'dod pa'i / /
gong gi rdzas ni sbyin sreg bya / /
tshim par byas nas rang gi sngags / /
gong ma bzhin du rab brjod pas / /
ji ltar 'dod pa'i phyogs rnams su / /
char gyi rgyun ni 'bebs par byed / /
de yis phebs par ma gyur na / /
stobs chen khro bo'i rnal 'byor pas / /
thams cad nag por bsams byas te / /
'khrul 'khor cho ga bsgrub par bya / /
chu bo'i ngos gnyis sa dang ni / /
grog mkhar sa dang bshang gci bsres / /
klu yi gzugs brnyan mtho gsum pa'i / /
snying gar 'khor lo 'di ni gzhug /
dur khrod ci ni ras ma la / /
ske tshe lan tshwa yungs mar dang / /
khrag dug rams kyi snag tsha yis / /
ral gri rtse brgyad 'khor lo bri / /
de steng pad+ma 'dab brgyad la / /
phu sogs brgyad ni bri ba dang / /
snying por yi ge bA bris la / /
sngon bzhin bsams te dgug gzhug bya / /
gzugs brnyan yan lag thams cad kun / /
tsha ba gsum dang ske tshe dang / /
d+ha du ra dang yungs mar dang / /
byugs nas me la gdung bya zhing / /
gong gi sngags ni brjod bya zhing / /
klu rnams gzugs ni rab tsha bas / /
bye ma me yi 'jigs pa yis / /
'jigs nas char rgyun 'jam po yi / /
mngon par 'dod pa'i phyogs ni 'bebs / /
de yis char ni mi 'babs na / /
sngon bzhin klu yi dkyil 'khor bri / /
stod g.yogs ser po smad g.yogs dmar / /
ze'u kha sngon po bcings nas ni / /
gos ni dmar po bgo ba'am / /
yang na gcer bur byung byas la / /
skra bshig so ni gtsigs byas nas / /
rkang par nyi ma'i dkyil 'khor la / /
rdo rje 'bar bar byin brlabs la / /
klu ni gan rkyal gnas par bsam / /
g.yon pas de yi dkyil 'khor mnan / /
skrag ste gdengs ka g.yo bar bsam / /
gyen bltas kha las phus 'debs shing / /
de yi khrag gis mkha' khyab nas / /
rgya mtsho lta bur gyur bsams nas / /
sngags 'di g.yeng ba med par bzla / /
na maHsa man+ta /
kA ya wAka tsit+ta badzrA NAM /
oM naM hUM naM hUM naM hUM /
phaT naM phaT naM phaT /
oM u gra la shu la pa ni naM /
hUM naM hUM naM hUM / /
phaT naM phaT naM phaT /
oM dzo ti ni rna ta /
hUM naM hUM naM hUM /
phaT naM phaT naM phaT /
oM ma hA ba la naM phaT /
de yis klu rnams stobs chen la / /
skrag nas sa gzhi rgyas pa ru / /
dam tshig dbang gis de dag gis / /
char gyi rgyun ni 'bebs par byed / /
des kyang char ni mi 'bab na / /
sngon bzhin mngon spyod hom khung du / /
bo son cha yi tsher mas dgang / /
sme sha can gyi me sbar bya / /
me lha sngon bzhin mchod byas nas / /
de dbus stobs po che bsams nas / /
zhal gdangs rdo rje rtse ldan pa / /
mche ba gtsigs pa bsam par bya / /
sngon gzugs klu yi gzugs brnyan ni / /
dug dang lan tshwa d+ha du ra / /
ske tshe sogs pa rab byas la / /
phuHsa bskyed dgug cing gzhug par bya / /
de ni bshang ba gci bas byugs / /
gdug pa'i dgra yi g.yon pa yis / /
de yi mjug ma'i rtse mo nas / /
gtub cing gong ma'i sngags zlo zhing / /
klu rnams mA ra ya phaT ces / /
brjod cing sbyin sreg brgya rtsa brgyad / /
byin pas klu rnams thams cad kyang / /
tsha ste skrag nas char 'bebs byed / /
gal te de ltar byed pa la / /
char ni 'bebs par mi byed na / /
stobs po che yi 'gal ba'i phyir / /
de gnon pa yi cho ga bya / /
chu ngogs sa la sogs pa yi / /
sngon gsungs rdzas la khro bo che / /
gzugs brnyan zhal gsum phyag drug pa / /
byas te gan rkyal gzhag par bya / /
bdag nyid dpal ldan gsum pa yi / /
rnal 'byor 'og nas 'byung bzhin bskyed / /
de ni bkug nas gzugs brnyan bcug / /
g.yon pas mnan te sngags bzla'o / /
oM su m+b+ha ni su m+b+ha /
ma hA ba la baR+Sha shI g+h+raM hUM phaT /
gr-i h+Na gr-ih+Na ma hA ba la baR+Sha shI g+h+raM hUM phaT /
gr-ih+NA pa ya gr-ih+NA ba ya ma hA ba la baR+Sha shI g+h+raM hUM phaT /
A na ya hoHb+ha ga bAn bid+yA rA dza ma hA ba la baR+Sha shI g+h+raM hUM phaT /
de yang ji bzhin khri phrag gnyis / /
bzlas brjod byas nas gong ma yi / /
hom khung dbus su gnod mdzes che / /
zhal gdangs hUM gi lce can bsam / /
bskul ba'i tshig dang bcas pa yis / /
gzugs brnyan gtub cing khri phrag gcig /
de yi zhal du sbyin sreg bya / /
stobs po che yis char phab nas / /
'dzam gling 'di dang thams cad kun / /
char gyis ngoms par byas pa yis / /
lo legs 'bru rnams 'phel bar 'gyur / /
'khrul 'khor rgyud ni kun la grags / /
de nas zhi ba'i hom khung ni / /
sngon bzhin du ni rab byas nas / /
spyan ma dkar mo bsams nas ni / /
de yi sngags dang de'i cho gas / /
mar dang 'o ma 'bras chan sogs / /
de yi zhal du dbab byas nas / /
sreg blugs khri phrag gcig dbul bas / /
klu dang khro bo stobs po che / /
tshar bcad de yis zhi bar byed / /
des na de yis dga' 'gyur te / /
gzhan du sbyar ba tsam gyis ni / /
mod la char gyi rgyun 'bebs byed / /
las kyi tshogs ni de dag gam / /
gzhan la sgrub po bsrung ba'am / /
yang na bdag gis gzhan bsrung phyir / /
sbyor ba 'di ni brtsam pa'o / /
rdo rje 'dzin pa las byung ba'i / /
mA ma kI ni sngon bzhin bsam / /
ye shes sems dpa'i thugs ka ru / /
bsgrub bya bzhag nas sngags 'di bzla / /
oM AHshang+ka re shan+tiM ka re g+huT+Ta g+huT+Ta g+huT+Ti ni g+huT+Ti ni g+ha ta ya swA hA che ge mo rak+Sha rak+Sha hUM /
brjod pas sngon bzhin stobs dbab dang / /
dbang bskur byas nas bsgrub bya de / /
rdo rje sems dpa'i sprul pa yang / /
srung na gzhan sbyar smos ci dgos / /
gal te khyis gtses la sogs la / /
mtshon cha nor ni gzhan lta bsgrub / /
de tshe sa gsum sgras 'gengs tshe / /
rnal 'byor 'di yis bsrung ba bya / /
rang gi lha yi sbyor ba yi / /
spyi bor hUM las rdo rje bskyed / /
de yi lte bar zla ba la / /
mA ma kI ni sngon bzhin bsam / /
de yi ye shes lha mo ni / /
thugs kar maM la bzlas pa'i sngags / /
yang 'greng rig bcas bskor bar bsam / /
de nyid bzlas pas 'od zer 'phros / /
de yis spyi bo nas brtsams te / /
rkang mthil bar gyi rdo rje yi / /
go chas bar mtshams med gtams te / /
'byi lo ka ni chur blugs bzhin / /
sbyor ba yang dang yang bsams te / /
bdag dang gzhan ni srung bar byed / /
'jigs pa stong gsum gang ba yang / /
srung byed stobs su 'gyur bar bshad / /
mngon rtogs nye ba'i rnal 'byor pas / /
las ni bzhi ste gcig la gsum / /
bsgrub phyir nye dang mi nye bas / /
bsam gtan ri mo bsrung ba'i phyir / /
rang bzhin dag pa'i chos rnams kyi / /
don dang 'bras bur bcas pa rnams / /
dag pa'i khro bo rnams kyi ni / /
bsgom pa'i cho ga bshad par bya / /
sngon bzhin brten gyi dkyil 'khor dang / /
dang po mgon po bskyed byas nas / /
sems can skye rim bzhi spangs nas / /
bar ma'i sems kyis dang por 'gyur / /
bskul bas hUM lnga b+hUM du byung / /
hUM lnga lcags kyu dbyug to dang / /
rtse gsum ral gri rdo rjer 'gyur / /
b+hUM ni 'khor lo rtsibs brgyad 'gyur / /
de yang de dag rnams kyis mtshan / /
'od kyi khams bzhugs sangs rgyas rnams / /
rang dang 'dra bas bskul byas te / /
bcug ste sa bon nang du thim / /
TA k+ki rgyal po khro bo che / /
sku dang dbu zhal mthing ga la / /
g.yas dkar g.yon dmar phyag drug pa / /
g.yas gnyis lcags kyu ral gri 'dzin / /
g.yon gnyis rin chen pad+ma'o / /
dbyug sngon can ni khro bo che / /
sku mdog de 'dra phyag drug pa / /
g.yas gnyis dbyug to ral gri 'dzin / /
g.yon gnyis rin chen pad+ma'o / /
stobs po che ni khro bo che / /
zhal gsum de 'dra phyag drug pa / /
g.yas gnyis rtse gsum ral gri 'dzin / /
g.yon gnyis rin chen pad+ma'o / /
mi g.yo mgon po khro bo che / /
zhal gsum de 'dra zur gyis lta / /
g.yas gnyis ral gri 'khor lo 'dzin / /
g.yon gnyis rin chen pad+ma'o / /
gnod mdzes rgyal po khro bo che / /
sku dang dbu zhal de 'dra ste / /
g.yas gnyis rdo rje ral gri dang / /
g.yon gnyis rin chen pad+ma'o / /
gtsug tor 'khor los sgyur rgyal che / /
sku dang dbu zhal gser btso 'dra / /
g.yas gnag g.yon dkar phyag drug pa / /
g.yas gnyis 'khor lo rdo rje 'dzin / /
g.yon gnyis rin chen pad+ma 'dzin / /
de dag dang pos rig ma 'khyud / /
stag lpags sham thabs dang ldan pa / /
'gying bag tu ni rab khro ba / /
mche ba cung zad gtsigs pa ste / /
rin chen sna tshogs rgyan gyis brgyan / /
pad+ma nyi ma'i dkyil 'khor la / /
sbom po g.yas bskum g.yon brkyang ba'o / /
me yi 'od kyi dkyil 'khor nang / /
'khor lo 'bar bas gtsug tor bskor / /
mi bskyod cod pan mtshan ma bsgom / /
de dag dran pa gcig pa ste / /
las kyi khyad par sgrub byed pas / /
'di ni 'khor lor ldan pa yi / /
zhar la de yi sgrub pa gsungs / /
dgug dang dbang gi dang po dang / /
chos tshe rgyas mdzad mang po zhi / /
ma yin las kyi khyad par rnams / /
dang po gnyis pas yang bya ste / /
dus kyi bye brag nges med pas / /
'grub ste dang po thun mong lung / /
khyad par gzhung 'dis zlos byas te / /
dad pas de rnams nan tan bya / /
gti mug nyes pa'i 'dod chags dang / /
sgrib pa las ni rnam dag pa'i / /
rang bzhin gzung dang dga' ba dang / /
tshul dang mi g.yo rgyu nyid dang / /
'bras bur dag ste de rnams kyi / /
spyi yi mtshan nyid rnam dag pa / /
khams gsum rnam par rgyal ba yi / /
bsgrub pa'i mtshan nyid bshad par bya / /
gang phyir ri mo'i brtul zhugs kyis / /
gzhung du nges par gsungs pas na / /
las kyi rim pa bskang pa'i phyir / /
gsang ba'i thig le rgyud las gsungs / /
de phyir sgrub thabs rim pa ni / /
rdzogs par bya phyir bla mas kyang / /
sgrub po rnams la phan gdags phyir / /
'dus pa'i cho gar gsungs pa yi / /
sngon bzhin thams cad rab byas la / /
rdo rje hUM mdzad rnal 'byor gnas / /
dbus zhal sku ni mthing ka la / /
g.yas dkar g.yon dmar phyag drug pa / /
dang pos rang gi rig ma 'khyud / /
g.yas gnyis rdo rje lcags kyu bsnams / /
g.yon gnyis pad+ma zhags pa bsnams / /
mche ba cung zad gtsigs pa ste / /
rin chen sna tshogs rgyan dang ldan / /
dbu skra ser po gyen du brdzes / /
gtum po'i hUM gi nga ro sgrogs / /
stag lpags smad g.yogs dang ldan pa / /
drag po g.yas bskum g.yon brkyang gis / /
lha chen chung mar bcas pa yi / /
gdan g.yon sra ba'i nu mar mnan / /
cod pan mi bskyod mtshan pa bsgom / /
de ltar bsgoms nas de yi sngags / /
hUM bzhi'am der gsungs bcu bdun po / /
rtse gcig las rnams kun la ni / /
sngar bcas cho ga bzhin du bzlas / /
oM AHkro d+he hUM ka ra na ha na ma tha b+hany+dza hUM phaT /
rtsa ba'i rig pa'o / /
oM hri da ya hUM /
snying ga'o / /
oM ka pA la hUM phaT /
mtshog ma la'o / /
oM AHhUM ka ra ke ka be ra hUM phaT /
spyi gtsug tu'o / /
oM dz+wa la dz+wa la li ta bI tra ha hUM phaT /
go cha la'o / /
oM pe bas swa tan+ta ka hUM phaT /
mtshon cha la'o / /
sbyor ba de yis ba dan dang / /
thal ba snag tsha btsag sor gtub /
skrod byed dag gi las rnams dag /
ji bzhin du ni bsgrub par bya / /
dur khrod ras la ba dan ni / /
kha dog mthing ga sor bcu drug /
smyug ma'i yu ba khru gang la / /
btags te dur khrod gnas su bsgrub / /
de ni lag tu gzung byas nas / /
zhag bdun sngags bzlas nam langs na / /
de thogs dgra dpung la g.yabs pas / /
the tshom med par gnon par 'gyur / /
mtshon thogs bdag la gnod byed gzhan / /
sgrub pa po ni mthong tsam gyis / /
de dag mdung bzhin rengs par 'gyur / /
de bzhin glang rgyal myos pa dang / /
shing rta rta dang srog chags rngam / /
rkang thang 'khrugs pa mang bcas pa / /
mthong ba tsam gyis rengs par 'gyur / /
mtshan mo mi ro bsregs pa yi / /
gnas song skra bshig gcer bur phyung / /
bzlas pa bskor zhing rab byas nas / /
nam langs thal ba spar gang blang / /
lag pa g.yon pas blangs nas ni / /
rang gi khyim du 'gro bar bya / /
yang na lha khang stong bar 'gro / /
phyir ni blta bar mi bya'o / /
de nas der yang thal ba de / /
zhag bdun sngags bzlas bsrung bar bya / /
snod sar nang du rab bzhag ste / /
sa la gzhag par mi bya'o / /
de yis gang gi dpung gi tshogs / /
mthong na lan cig gtor tsam gyis / /
rengs par 'dod na rengs par 'gyur / /
rlung phyogs dag tu sbyar ba na / /
ldog par 'dod na ldog par 'gyur / /
mdun du skem ste gtor byas nas / /
myos par 'gyur te mtshon cha rngam / /
de kho na bzhin 'dor bar 'gyur / /
tshil chen snum la mar me ni / /
thod pa bzang por sbar bar bya / /
steng gi thod par du ba bsgo / /
snag tshar byas te de blangs la / /
zhag bdun sngags bzlas nam langs na / /
du ba'i snag tsha mig la bsku / /
de yis gang mthong thams cad kun / /
ci bgyi zhes ni bka' nyan 'gyur / /
yug snam btsag ni dge ba dag /
bsreg pa'i gnas 'gro khar bcug la / /
de phyed tshig pa'i dus su ni / /
grogs med par ni mtshan mo blang / /
lha yi khang stong du khyer nas / /
gong gi sngags ni zhag bdun bzla / /
de tshe bgegs kyang sna tshogs 'ang / /
mi 'jigs 'dug cing de la bzla / /
de nas nam langs gyur pa na / /
ras ni dmar pos dkri byas la / /
mchod cing bsrungs nas gzhag par bya / /
de yis sems dang ldan pa'am / /
mi ldan gang gi ming bris pas / /
bskul nas dogs pa med pa yang / /
rdo rje 'chang ba'i bka' bzhin du / /
'ongs nas las rnams thams cad byed / /
srog song dur khrod khyer ba na / /
gser gyi sor gdub de yi khar / /
bcug nas bdag nyid gcig pu ni / /
khro bo'i sngags ni zlos shing 'dug /
ro de me yis tshig 'gyur na / /
kha yi sor gdub sgrub pa po'i / /
lag pa g.yon pas blang byas la / /
zhag bdun bar du bzla bar bya / /
de nas sor gdub bzang po de / /
lag pa g.yon pa'i mdzub mo la / /
bcug ste lag pa de yis ni / /
gang dang gang du reg 'gyur ba / /
de dang de yis las kun byed / /
phyi bzhin du'ang rtag tu 'brang / /
rten 'brel bsam gyis mi khyab pa / /
'di la dpyad par yong mi bya / /
sing ta'i shing la gab tshe yang / /
bzang po sor ni brgyad pa bya / /
de yi nang du skrod byed kyang / /
dngos grub sbyin par byed par blugs / /
zla ba gzas ni zin pa'i tshe / /
ma grol bar du de la bzla / /
de nas sngon bzhin 'khor lo bri / /
'byung po gtor ma sbyin byas la / /
gab tshe nang gi skrod byed kyang / /
sgra 'byung yang na gas kyi bar / /
de srid zhag bdun de la ni / /
khro bo'i sngags kyi bzlas par bya / /
de tshe skrod byed grub ma thag /
blangs nas gang yang rung ba ru / /
cho ga bzhin du sbyar na ni / /
de yis mi nus gcig kyang med / /
sa yang 'gas byed chu yang skems / /
rin chen phye ma bzhin du rlog /
ri rtser sbyar na bsnyil bar byed / /
khrag dang sol ba'i sel 'bebs byed / /
gnam lcags dag ni 'thor ba dang / /
sa g.yos sprin ni gtor ba dag / /
rnal 'byor pa yis rab sbyar na / /
glo bur du ni thogs med 'grub / /
mtsho g.yo klu rnams skrag pa dang / /
shing rnams 'bras bu glo bur 'byin / /
gzhan yang sgrub po ci bsam pa'i / /
las rnams thams cad de yis byed / /
'di ni rdo rje hUM mdzad kyi / /
sngags rgyud ldan pa'i las rnams de / /
gzhan yang de las gsungs pa yi / /
las rnams mkhas pas shes par bya / /
da ni thun mong gi dngos grub kyi mjug tu mngag gzhug bsgrub pa'i cho ga bshad par bya'o / /
rdo rje bzlas gnas rnal 'byor pas / /
rang gi dgos pa rdzogs pa'i phyir / /
bdag gi rigs kyi khro bo mchog / /
mngag gzhug pa ru bsgrub par bya / /
'dod pa'i lha yi rnal 'byor pas / /
thams cad snga ma bzhin byas la / /
hri ni 'od zer lnga 'bar ba / /
nam mkha'i dbus su bsam par bya / /
mkha' dbyings bde gshegs byang chub sems / /
rig pa'i lha dang khro bo'i tshogs / /
gang bar bsams nas sngags 'di yis / /
sku gsung thugs la gnas la gdab / /
oM AHhri a mo g+ha sid+d+hi nan b+hak+Sha ya hUM /
phab pas gnas de rigs kyi rim / /
mi bskyod pa yi a gyur te / /
tshe dpag med pa'i khaM du gyur / /
rnam par snang mdzad ding gyur to / /
cho ga de la skad cig gis / /
cho ga gnyis pa bsgrub par bya / /
a de bdud rtsi 'khyil par gyur / /
thal sbyar gzhan la sngon bzhin bsam / /
khaM de pad+ma mthar byed gyur / /
de ni gshin rje gshed gyur te / /
de dag sngon bzhin nyi ma la / /
gnas te dang po thal sbyar bsam / /
lha mo spangs pa'i phyag mtshan yang / /
g.yas kyi tha mar dpa' bo dang / /
lcags kyus bkang ba'i snod bzung nas / /
sgrub pa po la stobs byed bsgom / /
de dag gnas gsum gong ma yin / /
a khaM de ni bkod byas nas / /
de nas bskul ba la sogs pas / /
don yod grub pas dbu brgyan te / /
bdud rtsi 'khyil pa'i thugs ka ru / /
nyi ma'i dkyil 'khor la gnas pa'i / /
mi bskyod pa ni bsgom par bya / /
pad+ma mthar byed thugs ka ru / /
de gnas tshe dpag med par bsgom / /
gshin rje gshed kyi thugs ka ru / /
zla ba'i dkyil 'khor la gnas pa'i / /
rnam par snang mdzad rab tu bsgom / /
de nas rigs gsum phyag gnas pa'i / /
mdung rtse gsum dang kyo ba dang / /
rdo rje dang ni gtun shing gis / /
gsang ba'i gnas la brdab cing bskul / /
oM mi bskyod pa ni rdo rje mchog / /
khyod kyi rigs kyi khro bo che / /
nga yi re ba rdzogs bya'i phyir / /
khyod kyi mngag bzhugs pa ru bskul / /
tshe dpag med dang snang mdzad kyang / /
de bzhin du ni bskul byas te / /
nyams dga' ba yi ri dag dang / /
chu gling rnam pa sna tshogs su / /
bsam gtan 'di ni zla phyed bsgom / /
ri rab sum cu rtsa drug gi /
rab tu phra ba'i rdul snyed dang / /
'khor lo can gyi byang chub 'grub / /
des khrid sangs rgyas zhing du 'gro / /
zab cing rgya che'i chos thob 'gyur / /
de ni gnyid sogs dang bral yang / /
bde gshegs kun gyis byin brlabs nas / /
gnyid 'od de ru gong gsungs pa'i / /
mtshan ma rnams ni yang dang yang / /
'byung bar 'gyur bar the tshom med / /
lha yi bka' yis brtan par byed / /
nam mkha' chos rnams spangs pa yang / /
rta dang glang chen la sogs pa / /
sgrub pa po yis bskul ba yis / /
mngag gzhug de yis byed par 'gyur / /
gong gsungs 'og nas 'byung ba la / /
sgrub pa'i thabs ni ji snyed pa / /
nus dang ldan pas de rnams las / /
lha sogs rnams kyis khyad shes gyur / /
'dron po'i dang po'i gnas bzhin du / /
thams bcad brjod pas lung rngo thogs / /
de bas dang po sngon 'gro bas / /
gzhung gi don la brtan par bya / /
da ni phyag rgya chen po'i dngos grub sgrub pa'i thabs kyi cho ga rgyas par bshad par bya'o / /
sngon gsungs yang dag rim gnas la / /
dgos dang don byed ma gtogs pa / /
bya ba thams cad mchil thal bzhin / /
spangs nas rdo rje 'chang ba yi / /
sbyor ba thob phyir dus rtag tu / /
sangs rgyas mchod dang 'gro don la / /
dad pas brtson 'grus kyis sbyor byed / /
thabs shes sbyor bas skyon kun bsal / /
thob pa'i zas ni za bar byed / /
chags pa sdang ba rnams dang bral / /
'jig rten chos brgyad ma gtogs pa'i / /
'dod pa'i longs spyod thob bzhin spyod / /
bka' yi gzhung lugs 'jigs spangs nas / /
lus gnas pa yi chog shes te / /
bya ba gsum gyi mtha' la spyod / /
dgos pa 'grub pa des bsgrub bya / /
ci gsung mtshan ma mthong 'gyur nas / /
rang gi rigs kyi phyag rgya mchog /
gong du bstan pa'i cho ga yis / /
bkug ste bdag gir bya ba'o / /
de dang lhan cig yid 'ong dgon / /
rang nyid ma gtogs gzhan gyis ni / /
mi phyed gnas su zla drug tu / /
gsang ba'i brtul zhugs spyod pa bya / /
brgyud pa'i man ngag las gsungs pa'i / /
lus ngag yid kyi spyod pa'i mchog /
phyag rgya dag phyir nyin mtshan du / /
rnal 'byor dbang phyug brtson par bya / /
de yis zla ba gcig gis ni / /
skal ldan gyur bar the tshom med / /
de dang lnga yi bar du ni / /
rdzes mthun shis pa'i zas longs spyod / /
rang gi khams na rang gnas pa'i / /
bde gshegs rnams kyis thugs gdungs nas / /
de ru byon nas sgrub po la / /
'phral du bka' stsal ster bar gyur / /
de nas bka' stsal thob ma thag /
rang gi mthu stobs rtogs bya'i phyir / /
gong dang lhan cig zla drug tu / /
phyi yi rig pa'i brtul zhugs spyad / /
yid 'ong dben par cho ga bzhin / /
'dus pa'i 'khor lo bri byas la / /
mchod pa sogs kyis mnyes byas te / /
bsod nams tshogs ni rdzogs par bya / /
de nas bdag nyid de dang ni / /
bcos ma'i gdong la sogs pas mtshan / /
yang na phyogs gos 'ba' zhig gis / /
mtshan te kun du rgyu bar bya / /
ri yi gcong rong nags tshal gnas / /
glang chen seng+ge sbrul dang stag /
gdug pa'i sems can 'jigs pa'i sar / /
bdag rgyu de dag rtse bar byed / /
rdo leb rgya mtshor bdag nyid 'dug / /
ri dwags lte ba'i dri bro ste / /
in+d+ra nI la'i kha dog 'dra / /
snum dang mig stong gdan bzhin no / /
tsher mang chu mig grog ral mang / /
mi sdug gnas su bdag rgyu bas / /
me tog 'bras bu bzang po dang / /
dri zhim chu ni mdongs dang ldan / /
gzhan gsungs phyag rgya rnams kyi mtshan / /
gar byed glu blang brkam tshig smra / /
mi shes blun pa'i gzi can rnams / /
'dul zhing lus kyi rgyu mthun pas / /
gso bar byed cing stobs mthong bas / /
nags tshal dag tu bsod snyoms bslang / /
bsgrub dbang de yi gzi brjid kyis / /
nags tshal lha rnams skrag nas ni / /
kha zas bzang po ster bdag /
sgrub pa po la rab tu sbyor / /
phun sum tshogs pa ma sbyar na / /
dam tshig stobs kyis de rnams 'chi / /
de ltar spyi dang dngos gzhi yi / /
mtshan thob pa yi rnal 'byor pas / /
rang gi khams ni dag bya'i phyir / /
'og nas bshad pa'i rim pa bzhin / /
dus mtshan bzhi ru zhag bdun du / /
bsgom pa'i dbang bskur rnam dag pas / /
nyi shu rtsa lnga'i bdag nyid can / /
'khor lo'i bdag nyid dri med bya / /
rang gi sa bon 'od lcags kyu / /
rtag dang sbyor ba'i spyan ma'i tshogs / /
'og min nas ni bkug byas nas / /
nam mkha'i khams kun gang bzhugs bsgom / /
de nyid bde chen ro zhu bas / /
'o ma'i rgyun ltar de dag gis / /
spyi bo nas ni mdun rgyab dang / /
lnga stong dag ni zhugs par bya / /
de bzhin bde ba can zhing nas / /
dpag med dang sbyor gos dkar dgug / /
sngon bzhin bsams nas de yi dus / /
de dag rnams ni lce la gzhug / /
mngon dga' las byung mi bskyod dang / /
mA ma kI ni gnyis med du / /
de dag rnams kyi thugs ka ru / /
lnga stong bdun brgya'i bar du zhugs / /
'od des kha ti ka nas kyang / /
don yod grub dang sgrol ma yang / /
bde chen gzhan gyi dbang gyur nas / /
lte bar de dus zhugs byas nas / /
nam mkha' lta bur de bzhin nyid / /
yang dang yang du brtson par bya / /
gang phyir de nyid yang bsgoms pas / /
dngos po dag par byed pa'i phyir / /
rgyal ba rnams kyis de nyid bsngags / /
de dang de yi rnal 'byor gyis / /
rdo rje gsum gyis mtshan pa ni / /
khyu mchog de ni mnyes par 'gyur / /
de ltar sbyor ba gsum ldan pas / /
dngos gzhi'i las la 'jug don du / /
gong gsungs las kyi phyag rgya che / /
rigs gsum bye brag gis gzung bya / /
mi bskyod rdo rje rnal 'byor pas / /
sme sha can gyi mthu chen gyi / /
bu mo lo grangs bcu drug pa / /
ut+pal yi mdog 'dra bsgrub / /
de bzhin rtag pa'i sbyor ba yi / /
btso bzlag mkhan gyi bu mo dkar / /
lo grangs nyi shu lnga lon pa / /
spyan ma'i ngo bor bsgrub par bya / /
tshe dpag med kyi rnal 'byor bas / /
gar mkhan bu mo rab mdzes shing / /
dmar po bzhin sdug mig dkyus ring / /
nyi shu lon pa gos dkar bsgrub / /
yang na bram ze rgyal rigs dang / /
rje'u rigs dmangs rigs gzhan bud med / /
gang gi rnal 'byor gyis gnas sgrub / /
de yis gsang ba'i sku gsum thob / /
'dis ni rang byung bcom ldan 'das / /
gcig pu rab tu che ba'i lha / /
rdo rje sems dpa' bde ba'i mchog /
lhag pa'i bya ba bya zhes bsgrub / /
chags min chags dang bral ba'ang min / /
dbu mar yang ni mi dmigs so / /
'di ni gnyis med theg pa'i mchog /
bud med sgyu ma'i rgyu 'di yis / /
sgyu ma dag ni thams cad pas / /
bud med sgyu ma khyad par che / /
ngo bo nyid kyi mthu dag gis / /
rang bzhin gyis ni de 'grub pa'o / /
'jig rten gsum 'dir bud med 'dis / /
gus pa byed pa dag tu 'gyur / /
rnyed dang bde ba dga' kun gyis / /
nang spyod rnams kyang 'grub par 'gyur / /
rang gi ngo bo yongs bsgyur nas / /
bud med kun gyi sgyu ma 'grub / /
ngo mtshar sgyu ma'i phyag rgya 'di / /
mkha' 'gro ma yi brdar bstan to / /
de bas de dang lhan cig tu / /
yid 'ong gnas su sngon bzhin du / /
ri mo'i dkyil 'khor bris nas kyang / /
byin brlabs la sogs sngon bzhin bya / /
de ru stegs bu gru bzhi ni / /
bdud rtsi lnga la sogs pas byug /
bde ba'i stan la de dang ni / /
lhan cig sgyu 'dra'i ting 'dzin rol / /
bsrung ba la sogs rten bsgrubs la / /
dang po'i mgon pos bdag nyid bsgrub / /
gong ma rig ma'i 'du byed pas / /
rab tu bsgrubs te pad+mar bzhag / /
phrin las la gnas bde chen po / /
de yis sku gsum goms bya'i phyir / /
yang dang yang du nyin mtshan du / /
zla ba drug tu bsgrub par bya / /
de yis sgrub po bdag nyid kyis / /
phyi nang dus su sangs rgyas kyi / /
mtshan gyis brgyan par ma gyur na / /
yang ni cho ga de kho nas / /
de yi 'dod pa longs spyod cing / /
gsang ba'i mchod pa dang bcas pas / /
sa bcu de la gnas bcas te / /
zla ba drug tu yang bsgrub bya / /
gal te de ru sgrub pa pos / /
gong gsungs mthong bar ma gyur na / /
ji skad bshad pa'i cho ga yis / /
yang ni zla drug rab tu brtsams / /
drug gsum bco brgyad cho ga bzhin / /
bsgrub pas rdo rje gsum gyis ni / /
dngos grub ster te phyis 'byung ba'i / /
phyag rgya chen po rab tu 'thob / /
de ltar byas pa'i sgrub pa pos / /
bsgoms pas dngos grub mchog ma mthong / /
snyan tshig zhi ba'i bskul ba yis / /
dngos grub bslang bar bya ba'o / /
sngon gyi 'khor lo khang pa'am / /
gzhan yang gang yang rung ba ru / /
bgegs bskrad phur bus btab nas su / /
sngon bzhin gtsang gtor sa gsol btab / /
sangs rgyas la sogs snga ma bzhin / /
gsol btab stegs bu 'dus byas te / /
byin brlabs ting 'dzin gsum gnas la / /
skye gcig thogs bsam gsol ba gdab / /
drug cu rtsa bzhis bgegs bskrad nas / /
sa bsrungs sa yi lha mo yang / /
mchod pa sogs kyis mnyes byas la / /
dbang por zhal gyis bzhes par bya / /
de nas me tog sna tshogs dang / /
dri zhim la sogs ldan pa yi / /
maN+Dal sngon bzhin 'dus byas la / /
de na gnas pa dmigs par bya / /
rang gi sa bon 'od zer las / /
lcags kyu rdo rje gsal shing sogs / /
mtshan pa'i khro bo spro byas la / /
de dag mchod sogs kyis mnyes bya / /
sgrub pos 'og nas 'byung ba yi / /
tshigs bcad sngags kyi khyed rnams kyis / /
sangs rgyas byang chub sems dpa' rnams / /
bskul cig ces ni smra bar bya / /
de nas zhal gyis bzhes nas ni / /
song ste 'jig rten khams gnas pa'i / /
sangs rgyas sogs la phra mo dang / /
snyan tshig 'jebs pa'i dbyangs kyis bskul / /
che ge zhes bya rdo rje che / /
'di yi gnas su dam sdom can / /
rig ma'i brtul zhugs spyod pa yis / /
tshogs ni rdzogs par 'gyur ba'o / /
bsgom pa bzlas brjod yongs rdzogs nas / /
phyag rgya chen po bsgrub pa'i phyir / /
brtul zhugs spyod pa yang gnas nas / /
khyed kyis bsgrub pa'i dkyil 'khor bri / /
khyed cag de ru byon nas su / /
de yi 'khor lo byin brlabs la / /
mchod pa la sogs bzhes nas kyang / /
phyag rgya chen po gnang bar mdzod / /
de ltar brjod pas de dag kyang / /
rab tu dgyes nas khro bo la / /
de ltar bya zhes bsams nas kyang / /
lhan cig byon bsams gnas su dgod / /
khro bos sgrub pa po la smras / /
bdag cag rnams kyis gsol ba btab / /
de dag kyang ni 'di skad gsungs / /
rdo rje che ge zhes bya la / /
bdag cag phyag rgya chen po bzhin / /
gsungs nas 'di ru byon pa lags / /
khyed kyis mchod pa'i tshogs rnams kyis / /
mnyes par byas te dam tshig bskul / /
de nas sgrub pos sangs rgyas dang / /
khro rgyal lha mo mnyes bya'i phyir / /
de bzhin gshegs pa rnams bkug nas / /
rang gi ba spu'i bu gar bcug /
de nyid lha mo sgeg pas brgyan / /
spros nas sangs rgyas byang chub sems / /
khro bo dang bcas 'khor lo la / /
bde ba chen po'i ros mchod pa / /
byas nas bstod la bdud rtsi myang / /
sna tshogs kyis ni mnyes byas nas / /
srog dang bcas pa bsams nas kyang / /
bdag nyid kyis ni snyan gson gsol / /
sangs rgyas kun bdag dngos grub kyi / /
dkyil 'khor bdag gis bri bar 'tshal / /
sang ni de ru byon nas kyang / /
bdag gi mchod pa la sogs bzhes / /
bzhes nas bdag la dngos grub stsol / /
gal te ma stsal khyed rnams kun / /
rang nyid kyi ni bstan pa la / /
brdzun du smra bar gyur pa'o / /
de ltar snyan gsan lan gsum du / /
gsol nas de dag zhal bzhes nas / /
mchod pa sogs kyis mnyes par bya / /
steng gi gnas su gshegs su gsol / /
yang ni mchod pa'i bum pa rnams / /
sngon bzhin sta gon gnas byas nas / /
me tog spos la sogs pa yis / /
mchod nas ji bzhin gnas su dgod / /
de nas phyi de nyin par yang / /
skud pa tshon rtsi sngon bzhin bsgrub / /
gos dang rin chen rgyan ldan pa'i / /
khye'u dang bu mo dbab byas nas / /
de yis dngos grub dkyil 'khor mchog /
yang dag sbyin byed bris nas kyang / /
dbye ba byas nas de nyid kyang / /
mchod nas rang gi gnas su btang / /
de nas phyag rgya dang lhan cig /
'khor lo bsgrub pa'i cho ga bzhin / /
gnyis 'dres byas nas steng nas dbab / /
sngon bzhin dkyil 'khor dbyer med bya / /
bdag po lnga lnga bzhi pa'i dus / /
bdag po gnyis pas yang mtshan bya / /
yang na de dag klad rgyas dang / /
lkog ma snying ga lte ba dang / /
gsang bar rgyu yi skyes bu dgod / /
rdo rje mi phyed gsum las skyes / /
sgrub pa bo ni blo ldan la / /
'jigs shing skrag nas byin gyis rlob / /
de dag gsang ba'i mchog sogs pa / /
sngon gsungs mchod pa nyi shus kyang / /
mchod nas 'od zer rtse mo las / /
yid dga'i rin chen sna bdun spro / /
gser mdog lta bu'i rgyan rnams kyis / /
brgyan pa'i bde ba'i longs spyod 'dzin / /
pad+ma'i steng na gnas pa yi / /
bud med rin chen dbul bar bya / /
gnod sbyin lta bu'i gzugs 'dzin pa / /
gos sngon bsgos pa rin chen gter / /
gzung ba'i khyim bdag rin po che / /
sgyu ma lta bus sprul pa bya / /
mche ba drug ldan glang po dkar / /
gser gyis brgyan pa spro bar bya / /
u t+pal mthing ga'i 'dab 'dra'i rta / /
rin chen chas brgyan spros te dbul / /
chang zungs rin chen sna bdun gyis / /
spras pa'i ral gri rin po che / /
'od zer dang ldan pad+ma la / /
gnas pa spros te dbul bar bya / /
lha yi gos kyis rab brgyan pa / /
'od zer sna tshogs spro ba yi / /
gser gyi 'khor lo rtsibs brgyad pa / /
sbyor ba shes pas spro bar bya / /
mkha' kun gsal bar byed pa yi / /
'od zer mtha' yas rab spro ba / /
blon po rin chen spros nas kyang / /
de dag phyir rgol brgyan par bsgom / /
de ltar lha sogs bu mo dang / /
rig 'dzin rnams kyis bsgyur ba yi / /
glu dang gar dang gling bu dang / /
dung dang rdza rnga la sogs pas / /
nam mkha'i khams kun g.yos par bsgom / /
shin tu zhi ba'i sgra sgrogs pa'i / /
khu byug bung ba ngang pa sogs / /
mdangs dga' rnams kyis gang bar bsam / /
me tog shing gis mtha' brgyan pa'i / /
mdzes pa'i rdzing bu sna tshogs dang / /
dpag bsam shing gi nags tshal ni / /
'khor lo'i phyogs bzhi nas 'byung ngo / /
de bzhin bza' bca' kha zas dkar / /
tshal dang theg pa gdan rnams dang / /
myos byed btung ba'i tshogs rnams kyang / /
'khor lo mnyes phyir spro bar bya / /
rang bzhin dag pa'i chos nyid la / /
chos kyi dbyings ni gnas med de / /
rdo rje las byung rtog pa ni / /
gsungs pa nyid kyang ma grub po / /
de ltar sna tshogs mchod pa yis / /
mnyes byas sngon bzhin rang nyid zhugs / /
bdag po nga rgyal dang ldan par / /
'khor lo bdag la zhugs byas te / /
dga' ba'i ye shes rab gnas nas / /
zhag bdun sogs par yang du brtag /
de ltar de ru phyag rgya che / /
ji skad gsungs pa thob par 'gyur / /
de ltar byas kyang phyag rgya che / /
sgrub pos kyang ni thob ma gyur / /
sngon bzhin nyams pa sna tshogs dang / /
dbye ba'i sgo nas bsgrub par bya / /
rang gi 'dod bzhin gsol btab nas / /
bris pa'i 'khor lo gshegs su gsol / /
smon lam rnams ni byas nas su / /
byang chub chen por bsngo bar bya / /
rtog pa las byung ji snyed pa / /
rje btsun rnams kyi spyan sngar bshags / /
ci bzhin byin gyis brlabs byas nas / /
rang gi rjes su mthun pas bsgrub / /
'khor lo gang dang gang bstan pa / /
sna tshogs phyag rgya mchod pa yis / /
slob ma'i tshogs kun de dang des / /
mchod pa byas nas de bsgrub po / /
rang gi 'khor lo tshogs ldan pa'i / /
rang gi bla ma la sogs gzhan / /
yid dga' gnas su spyan drangs nas / /
dngos grub rnam par 'phrul 'di bya / /
bde bar gshegs pa'i lha rnams mchog /
rin chen sna tshogs kyis spras pa / /
dril bu rgyal mtshan mchod sogs ldan / /
bla re dam pa bres pa ru / /
rdo rje sngags dang mchod la sogs / /
glu dang sil snyan rnam par 'bul / /
me tog bdug sogs rab sbyor bas / /
dag pa'i gdan chen bsham par bya / /
der ni de dag thams cad kun / /
ji lta'i gnas su ji bzhin 'dug / /
bskal bzang rang gi phyag rgya dang / /
dngos grub phyir ni rnam par rol / /
sha dang chang la sogs pa yi / /
bza' bca' btung ba'i tshogs rnams dang / /
lus dang ngag gi spyod pa yis / /
de kun mnyes par bya dgos so / /
de bzhin phyogs skyong la sogs kun / /
gzhan bzhin 'khor lor bsgrub byas la / /
gong gsungs gtor ma'i tshogs rnams kyis / /
de dag tshim par yang bya'o / /
sgyu 'dra'i ting 'dzin lha rnams dmigs / /
'khor lo yang dang yang du mchod / /
bla mas mdun du bzhag nas ni / /
nyams par dogs pa thams cad bsal / /
de ltar goms pa brtan bya zhing / /
ma nyams skyon med spyod par ldan / /
mchog gi dngos grub lam la gnas / /
dam pa'i rig ma ma 'khrul pas / /
zhag bdun dang ni zla phyed dang / /
zla gcig zla ba phyed dang gnyis / /
rdo rje dam tshig bskyed byas nas / /
myur du dngos grub thob par 'gyur / /
de ltar yang dang yang bsgoms pas / /
bde gshegs rnams kyi dngos grub mchog /
mi 'grub 'khrul pa'i rgyu yis ni / /
sgrub pa po la bkag gyur na / /
de nyid du ni sgrub pa pos / /
go skabs gzhan ni med pa'i phyir / /
thugs rje che ba'i gsang ba kun / /
de la khros par rig pa yin / /
rtog pa'i dbang gis de dag rnams / /
rang rang tshogs dang rang khams dang / /
sgrub pa po la mi gzigs te / /
btang snyoms chen por gnas pa'o / /
bka' yis 'jigs med 'khrul bsal dang / /
thub pas spyan ras gzigs bya'i phyir / /
dam pa'i gzhung las gsungs pa ltar / /
de dag rnams kyi snying po bskul / /
bdag dang 'khor la dmigs byas nas / /
de dag rnams kyi spyi bo dang / /
mgrin pa de 'og thugs ka ru / /
sngon bzhin phyag rgya bzhi'i rgyas gdab / /
de bzhin phra mo'i 'khor lo la / /
sa bon sogs pas yang mtshan te / /
de nyid brjod pas de dag las / /
de dag rnams ni spro bar bya / /
spros te mdun du rab g.yeng ba'i / /
shing rta de dag bka' nod pa / /
gnas shing khros pa bsam byas te / /
sgrub pos de la bka' yis bsgo / /
nga ni dpal ldan che ge mo / /
khyod kyi rtag tu bsgrub la gnas / /
dam sdom lam la rtag brtson pas / /
bdag la dngos grub stsal du gsol / /
oM shrI ban tsakra aM gu shag te /
de bzhin gshegs pa thams cad hri da ya tsun+de A kAR+Sha ya phaT dza /
oM shrI ban pad+ma aM gu shag te /
gong gi bsgrub bya hri da ya tsun+de A kAR+Sha ya phaT dza /
oM shrI ban kharga saM gu shag te /
bsgrub bya hri da ya tsun+de A kAR+Sha ya phaT dza /
oM shrI ban badzra aM gu shag te /
bsgrub bya tsun+de A kAR+Sha ya phaT dza /
rin chen la sogs rang sngags kyis / /
rang rang mtshan mas mtshan pa yi / /
ye shes sems dpa' la sogs pa / /
de dag kun tu spro bar bya / /
spros te phyogs bcur song nas kyang / /
rang gi zhing na gnas pa yi / /
bde gshegs rigs bcas btang snyoms gnas / /
lcags kyu thugs kar brdeg cing bskul / /
che ge zhes bya rdo rje la / /
khyed kyis dngos grub dam pa stsol / /
gal te ma stsal khyed rnams brdzun / /
smras pas rang nyid bslus pa'o / /
de bzhin lus kyi dkyil 'khor dang / /
sku yi bu ga kun nas kyang / /
de 'dra bsam gyis mi khyab pa / /
'phros pa'i mtshan ma rnams kyis bskul / /
mi gzigs mngon par gyur pa'i don / /
thabs de zhag bdun bar du bya / /
de yis rgyu kun rdzogs pas na / /
de dag rnal 'byor pa la 'jug /
de yi 'og 'byung mchog bzhi'o / /
rdo rje tshul mchog 'di brtsams pas / /
ye shes rdo rje can gyi gsang / /
mchog stsol zhing ni rnam par gzigs / /
yid ni 'jigs shing skrag gyur nas / /
yid la mgu zhing dgar 'gyur ba'i / /
dngos grub dam pa de dus te / /
de la rol mo 'byung ba'o / /
gal te gnyis kyi bdag nyid rmongs / /
de yi srog ni der zad 'gyur / /
de yis sngon du ma byas na / /
de dag chad pas gcad par bya / /
rang nyid 'khor lor bcas pa khros / /
nag po me dkyil na bzhugs / /
bsnyen pa la sogs dang ldan pas / /
phyag rgya lhan cig gnyis med bya / /
sngon gsungs 'phros pa rnams kyis kyang / /
rang khams gnas pa'i rtag pa sogs / /
rang rang kha dog dang ldan pa / /
lcags kyus bkug par byas nas su / /
phyag rgya'i gsang bar nyi ma'i steng / /
me yi dkyil 'khor gru gsum du / /
bzhag ste de dag dam tshig gis / /
bsnyengs pas 'dar bar bsam pa'o / /
de nas rang gi rigs can nyid / /
nyi ma bye ba phrag brgya'i 'od / /
ldan pa'i pad+ma kha bye ba'i / /
nang du bcug nas phan tshun dkri / /
de bzhin gshegs pa'i rigs 'byung gnas / /
gshin rje mthar byed stod sngon bzhin / /
'od ldan smad ni rtse gcig gzugs / /
rdo rje las ni dbyung bar bya / /
de yis de dag rtag pa yi / /
spyi bo nas ni sngags 'di yis / /
btab pas rlung gis thal ba ltar / /
sngags kyi lus ni mi snang byas / /
oM ts+tshi n+d+ha ts+tshi n+d+ha /
ha na ha na /
ha na ha na /
dI p+ta badzra rtsa kra hUM phaT /
de bzhin pad+ma'i rigs 'byung ba'i / /
pad+ma mthar byed spros nas kyang / /
sngon bzhin snang ba mtha' yas kyi / /
kha ru sngags 'dis gdab par bya / /
oM hrIHphur pa hUM phaT /
rdo rje rigs las byung ba yi / /
shes rab mthar byed de bzhin spro / /
de yis mi bskyod thugs ka ru / /
sngags 'di yis ni gdab pa'o / /
oM AH badzrar tsa hUM phaT /
yi ge gsum gyi bar bcug pa'i / /
sngags 'di bskul nas de yis btab / /
rtog pa las byung ji snyed pa / /
bsal shes bya'i sgrib sogs bcom / /
ta ta ku la na shwa ki la ya hUM phaT /
btab pa tsam gyis rdo rje gsum / /
sku gsum dri med las byung ba'i / /
dam tshig mchog gis ldang bar 'gyur / /
yang na 'chi ba'i gnas su 'gyur / /
sku gsung thugs kyi sbyor ba yis / /
cho ga legs par byas nas ni / /
mkha' dbyings rdo rje mtha' klas par / /
'debs par gyur pa gdon mi za / /
bsgrub bya de dag zhi ba'i phyir / /
bsdu dang spro ba'i sgo nas kyang / /
phur bu sngags kyis phyung nas ni / /
ye shes tsam du gnas par bya / /
oM AM badzra d+ha ro AdzA ud kI la ya hUM /
oM badzra d+ha ro Adz+nyA ud kI la ya hUM /
oM AHsarba kI la ya ka na bung+ng+ha sa te na badzra di ta a badzra ya hUM /
oM AHsarba kI la ya ka na d+ha r+m+mA sa te badzra di ta a badzra ya hUM /
oM A sa rba kI la ya ka na saM g+ha sa te na badzra di ta a badzra ya hUM /
ye shes mar me lta bu'i tshul / /
rang gi mi shes dbyer med byas /
dbugs 'byin mchog dang lhan cig tu / /
cho ga 'di ni ma lus brtsam / /
dpung brkyang mgul pa nas 'khyud pas / /
mi g.yo skra bzung brla gnyis par / /
bltas te sing sgra'i glu blangs nas / /
bung ba lta bur rtse bar bya / /
'gying bag stabs kyis 'khyud nas ni / /
g.yon gyi spyi bo nas bzung nas / /
g.yas kyi ko sko bston nas ni / /
ma mchu sbrang rtsi gzhib par bya / /
gzhib cing sid ces rab brjod pas / /
'gram gnyis su ni 'o bya zhing / /
dpung pa'i bar du rab byas la / /
kha yis de la rtse bar bya / /
rna ba de bzhin mchan khung dang / /
mgrin pa'i glo dang sum mdo rnams / /
sen mos re mos gdab bya zhing / /
yang dang yang du byug par bya / /
g.yon gyis pad+ma mnye ba dang / /
lag gnyis sbyor ba'i dkyil 'khor la / /
rdo rje g.yon gyis sor mo gsum / /
chos 'byung nang du brud cing rtse / /
bsnyen dang nyer bsgrub sgrub pa yis / /
'di ltar bskyod pa tsam gyis ni / /
snying 'dar dran pa nyams par 'gyur / /
spyi bo skra bkrol gos 'dor byed / /
dngul chu thigs pas kun du khyab / /
brtan pa'i ngang tshul shor nas ni / /
ba spu rnams kyang g.yo bar byed / /
dmar ba'i mig ni phra bas blta / /
bdag nyid bsgrub pa la gnas na / /
zla ba lta bu'i rigs can 'char / /
rtse gcig yid kyis ma spros par / /
yang dang yang du brtag par bya / /
mkha' 'gro ma gtogs phyag rgya yis / /
lhan cig dus ni bdun du brtag /
byin brlabs de'am de sngon du / /
mngon du byed par the tshom med / /
rdo rje nyi ma nub nas ni / /
bsgrub pa kun du brtsam par bya / /
nyi ma bdun gyis 'grub 'gyur ba / /
skya rengs 'char ba'i dus na'o / /
de ru sangs rgyas kun gyi bdag / /
rdo rje 'chang chen kun gyi gnas / /
chos rnams kun gyi chos nyid de / /
sangs rgyas kun gyi thabs byas thob / /
de ni sku gsum mchog sbyin pa / /
sangs rgyas mtshan gyis mtshan par 'gyur / /
dpag tshad bye ba'i tshad tsam du / /
de yi 'od kyang snang bar byed / /
de nyid yang dag ye shes thob / /
gzugs brnyan bdag nyid spyi gzugs kyis / /
'khor lo gsum po mtha' yas khams / /
'gro ba'i phan don mdzad pa'o / /
'khor ba ji srid gnas kyi bar / /
sbyor ba bdun ldan rdo rje sems / /
ro myang mtshan nyid brgyan brnyes nas / /
bla na med par gyur pa'o / /
rnal 'byor pa rnam pa gnyis kyi dngos grub bsgrub pa'i cho ga rgyas par bshad zin to // //
gang phyir rgyu dang bcas pa yis / /
dngos po de dag ngo bo ni / /
byang chub sems yin de yi phyir / /
de yi rang bzhin brjod par rigs / /
thog dang tha ma med zhi ba / /
dngos po dngos med zad pa'i gtso / /
stong nyid snying rje mi phyed pa / /
byang chub sems su gsungs pa'o / /
byang chub sems de'i nang du ni / /
bdag po 'ga' yang mi dmigs so / /
de yi gnyen po rnam gsum la / /
tha dad dbye bar rnam par rtog /
de yang rang bzhin la mi dmigs / /
'od gsal sems ni dag pa la / /
gcig dang du ma bral ba'i phyir / /
don gzhan 'gyur ba yang mi dmigs / /
sgyu ma tsam gyi sems de ni / /
dag dang ma dag gnyis mi rung / /
de bas rang bzhin rnam dag pa'i / /
byang chub sems su nges pa'o / /
de yi de bzhin nyid ngo bo / /
gang dang 'brel ba ma yin no / /
ma 'brel pa yang ma yin no / /
kun rtog yang ni snyam mi sems / /
nam mkha' rtag med bltar mi snang / /
chos rnams kun kyang de bzhin no / /
chos rnams sku gsum mnyam pa ste / /
gang yin sems kyi ngo bo'o / /
sems de de bzhin nyid gnas la / /
de ni khams gsum gnas ma yin / /
mi gnas de ni kun brtags kyi / /
skye med ngo bo med pa'o / /
yin yang bde gshegs thams cad kyi / /
ye shes 'byung ba'i rgyu nyid de / /
rgyu gsum mi gnas chos de ni / /
skye med ye shes 'byung ba'i gnas / /
sad dang rmi lam dbyer med pas / /
'das pa rmi lam lta bu ste /
da ltar byung ba rmi lam 'dra / /
ma 'ongs rmi lam las byung ba'o / /
bde gshegs byang chub sems dpa' dang / /
sems can rnams ni ji snyed pa / /
rmi lam lta bur bdag med de / /
sgyu ma lta bur de bzhin no / /
dper na yid bzhin rin po che / /
rtog pa thams cad rab bral yang / /
skal ba ldan pa'i sems dbang gis / /
'dod pa thams cad 'byung bar 'gyur / /
de bzhin byang chub sems de las / /
chos rnams thams cad 'byung bas na / /
nam mkha' rjes 'brang chos rnams la / /
sangs rgyas chos rnams rjes su 'brang / /
de bas dngos grub thams cad dang / /
sangs rgyas chos rnams thams cad kyi / /
lus dang ngag dang sems la gnas / /
de ni khams gsum mi gnas so / /
nam mkha' bzhin du dag pa'i phyir / /
de bzhin gcig la gcig mi gnas / /
de dag de bzhin nyid gnas pas / /
de ni smra brjod yul las 'das / /
de 'dra'i de bzhin nyid la ni / /
rang gi ye shes rab sbyor zhing / /
gzhan yang bdag po 'di snyam du / /
sku mi 'gyur ba 'di snyam du / /
gsung dang thugs kyi bdag nyid med / /
nam mkha' rdo rje rtog las byung / /
log pa dag tu 'dzin snyam nas / /
bdag gcig ston pa mi gsung bzhugs / /
de nas 'jam pa'i dbyangs la sogs / /
de yi gnyis pa dgag pa'i phyir / /
bde bar gshegs la yang zhus pa / /
gsung la log 'byung mi brtag gsol / /
ci phyir sngon gyi rgyal ba ltar / /
rdo rje 'chang bas mdzad par rigs / /
yod de tshangs pa la sogs pa / /
yang dag mngon shes ma thob pas / /
kun rdzob rgyun la 'khrul pas na / /
bdag po 'di yis shes nas sam / /
yang na mi sems 'chad do sems / /
de bas log 'byung bkag pa'o / /
skye med rdo rje mngon byang chub / /
ngo bo med pa mi 'gyur ba / /
bde gshegs rnams kyis kyang mi shes / /
des ni sems can kun la khyab / /
des na de dag thams cad kun / /
byang chub rdo rje'i gnas thob pas / /
sangs rgyas rdo rje rdzu 'phrul che / /
de blangs de ni thob pa'o / /
de bas chos 'di thams cad kun / /
ngo bo nyid bdag gnas med la / /
chos dbyings shes rab gnas su rtog /
rdo rje las byung ltar smras pa / /
smra ste smra ba yang ma yin / /
sngon bzhin thams cad mkha' la gnas / /
nam mkha' gang du mi gnas pas / /
de ni rang bzhin 'od gsal dbyings / /
de ru yang dag kun rdzob rgyan / /
dbyer med pa yis rnam par bsgom / /
de ni sangs rgyas thams cad kyi / /
byang chub sems ni bsgom pa'o / /
de ltar byang chub sems bsgom pas / /
rnam dag gsang ba'i yi ge gsum / /
chos dang longs spyod sprul pa'i sku / /
dad pa'i 'bras bu rdzogs par 'gyur / /
gang phyir bud med skyes pa dang / /
ma ning gsal byed thams cad ni / /
yi ge gsum sdud de yi phyir / /
de ni kun gyi gtso bo'o / /
dngos po gzugs can thams cad dang / /
sgra grag pa ni ji snyed dang / /
bsam rtog ma lus thams cad kun / /
rdo rje gsum gyi sdud pa'o / /
de 'dri'i de nyed gsum pos ni / /
kun khyab gzhan gyi spyod yul min / /
nyag gcig rtogs pa'i spyod yul pas / /
de ni gsang ba'i yi ge'o / /
de bas rdzogs ldan la sogs par / /
de ni snod ni ma gzigs pas / /
rdo rje 'chang ba de yi tshe / /
de 'gyur gsang ba'i don ma bshad / /
pha rol phyin pa la sogs pas / /
bskal par 'bad kyang mi brnyes pa / /
gsang ba'i don 'dis tshe 'di la / /
skad cig thang cig yud tsam gyis / /
sangs rgyas kun gyi byang chub che / /
sku gsum dbyer med sangs rgyas mchog /
rdo rje 'chang ba kun gyi gnas / /
bla na med pa des 'gyur ro / /
gong gsungs sems can de dag kun / /
'di yi snod ma yin thos nas / /
byang chub sems dpa' sems dpa' che / /
snying rje gar gyis de dag dus / /
don de zab mor bstan pa'i phyir / /
gsang ba'i yi ge rnam dag pas / /
thun mong gi ni sdug bsngal te / /
de bas bde gshegs rnams kyis bkag /
dus 'dir bdag cag snod du gyur / /
de yi chos nyid nyer blangs pas / /
sku gsum rdo rje'i chos nyid de / /
'ga' 'gas rtogs par 'gyur ba'o / /
de ltar bstan pa'i dngos po rnams / /
rnam pa bzhi ru yang dag dbye / /
skyes bu lam dang de sngon 'gro / /
lam gyis bsgrub pa'i 'bras bu'o / /
skyes bu gsum de dang po dang / /
cung zad tsam dang ye shes thob / /
bsnyen pa thun mong cig shos kyi / /
bsgrub la 'jug pa'i skyes bu'o / /
rdo rje can gyis bstan pa yi / /
lam gyi rim pa rnam gnyis te / /
bskyed pa yi ni rim pa dang / /
rdzogs pa'i rim pa kho na'o / /
bskyed pa'i rim pa bsnyen pa dang / /
thun mong thun min sgrub pa la / /
snod dag skye ba'i rim pa gsum / /
bsgom pa'i rim pa ji snyed pa'o / /
rdzogs pa'i rim pa rnal 'byor dang / /
phyag rgya las skyes chos thams cad / /
sgyu ma la sogs 'drar bsgrub pa / /
rang bzhin gnas pa'i rnal 'byor ro / /
de yi sngon 'gro rnam gsum ste / /
dkyil 'khor dang ni dam tshig dang / /
de yi bsgrub pa'i ngo bo nyid / /
rdo rje 'chang bas rab tu gsungs / /
dkyil 'khor bzhi ste ri mo dang / /
lus dang byang sems b+ha ga ste / /
ye shes lnga la sogs pa yi / /
thob byed gnas su yang dag bshad / /
dam tshig la ni rnam gnyis te / /
thun mong sdom par bstan pa dang / /
thun mong ma yin sdom pa'o / /
thun mong ma yin rnam gsum ste / /
spang ba'i dam tshig sdom pa dang / /
bza' dang bsrung ba'i dam tshig dang / /
rnal 'byor snying po sdom pa ste / /
snod sogs rkyen du yang dag bshad / /
dbang gi rnam pa gsum dag ste / /
bum pa'i dbang gi dang po dang / /
gnyis pa la ni gsang ba'i dbang / /
shes rab ye shes gsum pa'o / /
de ltar de bzhin bzhi pa yang / /
bla ma dam pa'i zhal las ni / /
thob pa yin te rnam pa gsum / /
kun la rab tu khyab pa'o / /
'bras bu la ni rnam gnyis te / /
thun mong gi ni grub pa dang / /
phyag rgya chen po'i grub pa'o / /
thun mong grub pa rnam pa brgyad / /
rig 'dzin mngon par shes pa lnga / /
mngag gzhug sngags kyi khyad par dang / /
a dza las kyi dbye ba'o / /
cig shos rdo rje gsum yin te / /
de dang de ru rab bstan pa'i / /
sangs rgyas nyid grub dngos grub ni / /
yang dag ye shes dbang thob pa'o / /
rnal 'byor chen po'i rgyud rnams kun / /
tshul 'di las ni ma 'das pas / /
shes rab ldan pa rnams kyis kyang / /
'di rnams kho na bsgre bar bya / /
gsang dang rab gsang shin tu gsang / /
gsang ba 'dus pa zhes bya'i rgyud / /
phra zhing shes dka' bde gshegs rnams kyi yul 'di rtog bral dpyad las 'das / /
'on kyang sangs rgyas ye shes zhabs kyi bla med thugs rje nyi zer gyis / /
bskal par 'dus byas pa yi mun pa kun bsal bde gshegs spyod yul bstan / /
bdag gis cung zad rtogs nas dang po grogs mchog bzang po gsang ba dang / /
ko sa la yi grogs mchog dri med pa yi bzang po zhes bya dang / /
shes rab lha zhes bya ba'i grogs mchog pany+tsa la yi dur khrod gnas / /
legs pa'i tshul mang shri na len+d+ra yi gtsug lag khang gnas te / /
dge ba'i spun gyis gsol btab rgyud kyi rgyal po de la blo dman pas / /
tshogs ni chung ngus rtogs par bya phyir nga rgyal ma yin dad pa yis / /
bsdus pa'i don dang sgrub pa'i thabs 'di 'bad pas sems khral cher byas la / /
sangs rgyas la sogs dpa' bo mkhas pa rnams kyis bdag la bzod par mdzod / /
de ltar byas pa las byung dge ba dri med de yis 'gro ba rnams / /
'di gzhung rim pas tshogs ni rab rdzogs rig 'dzin la sogs gsum gyis ni / /
tha mal pa yi skad cig sogs bsgres de 'gag de yis bzlog bya ste / /
rang gi phyag rgyas rdo rje 'chang ba thob nas bdud las rgyal gyur cig /
dpal gsang ba 'dus pa sgrub pa'i thabs dngos grub 'byung ba'i gter zhes bya ba /
slob dpon chen po bi ta pA das mdzad pa rdzogs so // //
rgya gar gyi mkhan po ka ma la gu h+ya dang /
bod kyi lo tsA ba lha btsan po mnga' bdag lha ye shes rgyal mtshan gyis bsgyur cing zhus te gtan la phab pa'o /
[ ]
