@## / /
rgya gar skad du /
shrI kA la tsakra maN+Da lo pa yi kA bi d+hiH /
bod skad du /
dpal dus kyi 'khor lo'i dkyil 'khor gyi cho ga zhes bya ba /
dpal dus kyi 'khor lo la phyag 'tshal lo / /
dngos dang dngos med rnam par mkhyen pas 'khor ba'i 'jigs pa rab tu 'joms par mdzad pa yi / /
thabs dang shes rab rang bzhin khyab bdag dpal ldan dus 'khor nges par gzhan gyi don mdzad la / /
phyag byas sems can don phyir rgyud gsungs cho ga bzhin du de yi dkyil 'khor cho ga nyid / /
rang gi don dang 'on kyang gzhan don du yang 'gyur bas yid la 'dod pa sgrub byed bshad / /
'dir thog ma med pa'i ma rig pa'i mun pa'i tshogs kyis blo'i mig bsgribs pas mi bden pa'i lam nas 'gro ba'i sems can gyi tshogs sdug bsngal spyod pa bsal bar nus par yang dag par mthong bas /
snying rje mchog dang ldan pa mngon par shes pa thob pa'i dge slong ngam /
dge tshul lam khyim na gnas pa rnams snying rje dang ldan pa la sogs pa mngon par shes pa med pa'i rdo rje slob dpon dang por bsnyen gnas kyi bslab pa gnas pa la sogs pas dkyil 'khor du dbang bskur ba la sogs pa'i mya ngan las 'das pa'i grong khyer du 'jug pa'i lam gyis de rnams kyi spobs pa'i rim pa ji lta ba bzhin du rjes su gzung ba ni /
de yang slob ma dam pa rnams kyis gsol ba gdab pa dang /
dge ba'i nyi ma la sogs pa la gtor ma dang /
mchod pa la sogs pa sngon du song bas /
dkyil 'khor gyi sa gzhi yongs su brtag par bya ste /
de yang grong khyer la sogs pa'i dbang ldan dang /
byang phyogs su zhib dang rgyas pa'o / /
shar dang me'i mtshams su dbye ba dang bskrad pa'o / /
bden bral dang lho phyogs su dbang dang dgug pa'o / /
nub dang rlung du rengs pa dang rmongs pa'o / /
grong khyer la sogs pa'i dbus su las thams cad pa'i dkyil 'khor bri ba ste /
de yang dbus cung zad mtho ba la shar dang byang cung zad gzhol ba'i sa gzhi ru gzung bar bya ba ni de yang dbye ba la bzhi ste /
bram ze dang /
rgyal rigs dang /
rje'u rigs dang /
dmangs rigs rnams kyi dbye bas kha dog dang dri dang ro rnams kyis shes par bya'o / /
zhi ba dang rgyas pa la dkar po'o / /
dbang dang dgug pa la dmar po'o / /
rengs pa dang rmongs pa la ser po'o / /
gsad pa dang bskrad pa la nag po'o / /
ro thams cad dang /
dri thams cad dang /
nam mkha'i khams rnam par dag pa las thams cad pa la ljang gu'o / /
der ni dong brus de nyid kyis / /
myur bar dong nyid rab tu dgang / /
gal te gang bar gyur pa na / /
sa gzhi de nyid dge bar shes / /
slar yang dong de mtho gang tsam / /
bru bar byas te chus bkang la / /
gom pa brgya ru 'gro bar bya / /
'ongs nas blta bar byas pa dang / /
gang bar gyur na sa gzhi dge /
dma' na dge bar mi 'dod spang / /
chu nyid sgra dang bcas tsam gyis / /
klu yi 'jigs sogs go bar bya / /
zhes pa ni sa gzhi brtags pa'o / /
de ltar slob dpon gyis sa'i mtshan nyid shes par bya la / /
dpyid zla 'bring po dang dpyid zla tha chungs sam /
zla ba gzhan rnams kyi tshes lnga'am bcu la /
gdug pa'i gza' la 'jug phod la sogs pa dang bral ba'i dus kyi snga dro la /
khru bzhi tsam ba lang gi lci bas byugs te / /
dkyil 'khor du brtags pa'i sa gzhi'i cha'i dbus su shar la kha phyogs te bsdad la lha'i rnal 'byor la gnas te /
de na gnas pa'i zhing skyong rnams la me tog la sogs pas mchod nas /
'di na gnas pa'i lha klu dang / /
gnod sbyin srin po'am ni gzhan / /
de nyid rnams las gzhi slong / /
dkyil 'khor don du de stsol cig /
ces lan gsum du brjod nas gsung bar 'gyur pa'i cho gas dag pa la sogs pa byas la /
grong gi ming dang sngags 'dis gtor ma sbyin no / /
oM AHhUM a mu ka s+ya sa pa ri wA ra ya /
i dam ba lim gan+d+haM /
puSh+paM /
d+hUgaM /
dIpaM /
a k+Sha tam da ngA ma hes pa'i wA rAHshI g+h+raM A gats+tsha tu /
dzaHhUM bam hoHyi daM ba li gr-ih+na tu khA daM tu pi wa tus pa ri wA rA kaHsarba satwA nAM shAn+tiM puSh+TiM rak+Sha a war Na gu p+tiM ka ro tu i daM s+thanaM t+ya ka twa bA h+ye maN+Dal b+hu myAM tiSh+Thatu hUM hUM phaT badzrad+hAr Adz+nyA pa ya ti sA hA /
zhes pa zhing skyong gshegs pa'i cho ga'o / /
de nas sgrub thabs su gsungs pa'i cho gas srung ba'i 'khor lo bsgoms te /
bgegs bsreg pa dang bskrad pa dang gdab pa rnams byas pa dang /
khro bo'i tshogs spros la phyogs bcu bsrungs nas sa'i lha mo spyan drang bar bya ste /
de'i rim pa ni rang gi snying gar zla ba dngas gzhi la yang pad+ma'i steng du zla ba la lAM yig yongs su gyur pa las 'khor lo ser po'o / /
de yongs su gyur pa las sa'i lha mo zhal gsum phyag drug ma g.yas na 'khor lo dang dbyug pa dang /
rdo rje rnams 'dzin pa /
g.yon na dung dang /
lcags sgrog dang /
dril bu rnams 'dzin pa /
na bza' ser po dang /
rin po ches brgyan par bsams la /
thugs ka'i sa bon gyi 'od zer gyis sngon du gsungs pa'i gzugs ltar /
dzaHhUM baM hoHzhes pa'i sngags kyis spyan drangs te /
dam tshig sems dpa' gcig tu byas nas yon chab snod chu dang me tog dang / /
dri la sogs pa dang bcas pa'i yon chab dbul ba'i tshigs su bcad pa 'di lta ste /
lha yi bdag po dang bcas bdud sde rgyal bas bcom dus lha mo khyod ni dbang du gyur pa'i tshe / /
khyed la lha mo mchog gi mchod dang phyag byas bzhes pa'i phyir ni de bzhin nga yi yon chab 'di yang bzhes / /
zhes pas bstod la /
byang chub rgyu ru stobs mchog ldan pa'i bdud kyi sde rnams rgyal bas bcom pa ji lta ba bzhin du / /
de bzhin bdag kyang slob ma rnams kyi dbang gi don du bdud kyi stobs rnams 'jig par byed pa'o / /
zhes pas gsol ba btab la sngags 'dis mchod do / /
oM lAM AHhUM bsun+d+hari sarba bud+d+ha dz+nyAn ni sarba satwo pa kA ri Ni badzra satwa A dz+nya pa ya ti shI g+h+raM A g+ts+tsha A gats+tsha yi daM gan+d+haM /
puSh+paM /
d+hUpaM /
dIbaM /
nai be d+yaM pha la a k+Sha taM /
da dA mi tA wa twa me wa gr-ih+Na grih+Na maN+Dal ar thaM ma ma s+thA nAM da dA sarba satwAnAM /
shAn+tiM puSh+TiM kr-itwa su b+ha tsi t+te na i daM s+thA nA gats+tsha swA hA /
zhes pa ni sa'i lha mo gshegs su gsol ba'i cho ga'o / /
de nas sangs rgyas dang byang chub sems dpa' rnams kyis phyogs bcu nam mkha'i khams khyab par bltas la yon chab la sogs pa byin nas me tog la sogs pas mchod la /
de rnams la rab tu gsol ba gdab pa 'di lta ste /
sangs rgyas rnams dang sdig pa bral ba'i byang chub sems dpa' phyogs rnams la bzhugs gang dag btsun mor bcas / /
snying rje mchog ldan de nyid rnams kyis bdag la dkyil 'khor du ni dbang bskur don du bskyab tu gsol / /
zhes pas so / /
de nas bgegs dang log par 'dren pa la sogs pa gzhan rnams rdo rje lcags kyus dgug par bya'o / /
rdo rje zhags pas bcing bar bya'o / /
rdo rje phur bu khro bo'i rgyal po'i lte ba man chad mdung gi rnam pa can du sdang ba rnams kyi steng nas 'debs par bsams pa'i sngags kyi rkang pa 'di lta ste /
oM A hUM ho hom k+ShaHhUM hUM hUM phaT phaT phaT /
badzra kIl ya bA ka tsit+ta dz+nyAn a d+hi pa te sha Ta mu kha sha Ta b+hu dza Sha Ta sarba tsa ra Na sarba bi g+h+nAM bi nA yA kA di du Sh+TA nAM /
kA ya bA ka tsit+ta dz+nyA nA kI la ya hUM hUM phaT phaT /
de nas rdo rje tho ba'i sngags ni /
oM l+lI badzra mung+ga ra mA rA dI nAM shi ra si kaN+Tha hri da ye na b+h+yo gu h+ya an ti badzra kI la ka na A ka Ta ya k+ShaM k+ShIM k+ShiM k+Sh+Ri k+Sh+R-iM k+ShaM k+ShUM k+Sh+l-iM k+Sh+l-IM hUM hUM hUM phaT phaT phaT /
ces brjod cing tsan+dan dmar pos byugs la kha dog lnga'i skud pas dkri /
steng gi phyogs su me tog dang grub pa'i yungs kar gyis bcings la /
seng ldeng las byung bas phur ba chur sor bcu gnyis pa spoms su sor bzhi pas sa gzhi'i phyogs bcu ru gdab par bya'o / /
de rnams la khro bo rang rang gi mtshon cha dang bcas pa bcu spros la dgod do / /
'di ni sa gzhi phur bus bsrung ba'i don du bgegs rnams la phur bus gdab pa'i cho ga'o / /
de nas de ltar bgegs med par bsams la lto 'phye ba brtag par bya ste /
dkyil 'khor gang du byed pa'i sa gzhi der sa stegs gru bzhi pa byas la /
sa gzhi de nyid kyi dbus su lho 'phye nyal ba la sogs pa'i mtshan nyid shes par byas la sa gzhi dag par bya'o / /
de yang nyi ma bgrod pa'i dbye bas ston zla ra ba la sogs pa zla ba gsum gsum rim pa ji lta ba bzhin du /
shar dang /
lho dang nub dang /
byang gi phyogs rnams su mgo bstan nas lho la sogs par kha bltas pa ste sa gzhi de'i dbus su lto 'phye nyal zhes bshad pas so / /
de ltar shes par byas la /
byang phyogs kyi sgrub pa po dang thabs cig tu rdo rje khu tshur gyis skud pa bzung ste /
me dang rlung du gnas nas shar dang lho dang /
byang dang /
nub kyi phyogs dag tu g.yas skor gyis 'gro zhing thig pa rkang ngo / /
yang de ltar bskor zhing sa brko bar bya'o / /
lto 'phye'i lte ba'i phyogs nas te lto ba las khru gang spangs pa'am lte ba'i thad so spangs pa'o / /
sa gzhi de nyid la rdo ba gnas na rlung gis 'jig par 'gyur ro / /
rus pas ni gzer bar 'gyur ro / /
gyo mo dag gis ni lkug par 'gyur ro / /
spun pa dang sol bdag gis ni rims sam 'chi bar 'gyur ro / /
skra dang rtswa dang thal ba dang shing bu la sogs pa rnams kyis ni bar chod phra mor 'gyur ro / /
rgyu mtshan des na de rnams dor bar bya'o / /
gal te de nas rin po che'am dung ngam 'ching bu rnams byung na shin tu dge bar 'gyur ro / /
sngon du gsungs pa'i mtshan nyid dang ldan pa'i sa gzhi ma rnyed na chu 'am rdo mthong ba'i bar du brkos las de rnams dor te /
sa gzhan gyis dgang ba ni dri dang ro'i don du las kyi bye brag gis sa'i bye brag ste /
sa dkar po la tsan+dan gyi chu dang bska ba dang kha ba dag gis bsres pas dgang ngo / /
dmar po la pad+ma'i chu dang tsha ba gsum gyis so / /
ser po la bong bu dang rta dang mi rnams kyi gcin dang bu ram gyis so / /
nag po la sha rul dang lan tshwa dang skyur ba rnams kyis so / /
de nas dkar por zhi ba las gzhi'i snying por shel gzhug par bya'o / /
rgyas pa la dung ngo / /
rims gzhom pa la mu tig go /
dmar po dbang du bya ba la go ro tsa na'o / /
dgug pa la mtshal lo / /
dug rengs pa la ldong ros so / /
ser po phur bus gdab pa la lug gi rwa'o / /
rengs pa la ba bla'o / /
rmongs pa la sbrul lo / /
nag por gsad pa la mi'i rus pa'o / /
bskrad pa la bya rog gi sgro'o / /
ljang gur ni rin po che lnga rnams gzhug pa'o / /
de nas dpangs la khru phyed dang do pa kun du mnyam pa cung zad rus sbal gyi rgyab 'dra ba shar dang byang gzhol ba'i dkyil 'khor gyi sa gzhi bca'o / /
gzhan yang brjod pa /
ro yi skyon rnams ma lus pa / /
dbyung bar nus par ma gyur na / /
lag pas mnan la sngags nyid bzlas / /
de nyid dag pa chen por bshad / /
khang bzangs rdo steng 'brog dang lam / /
lha khang la sogs chu 'gram dang /
sngon du dag par byas pa rnams / /
ma sbyangs pa nas dag pa yin / /
zhes gsungs pas 'on kyang rdo rje shugs kyi rnal 'byor gyis 'dir bgegs bskrad pa ni /
yi ge bdun pa bzlas pa'i yungs kar dang chu dang thal ba rnams kyis bsnun pa dang /
shar nas brtsams nas rnams lngas sa gzhi la byugs te bcal la yang sbyang ba 'di lta ste /
oM b+huHkhaM zhes brjod la nam mkhar bya'o / /
de nas hUM lAM hUM zhes pas rdo rje'i sa gzhir bsams la /
oM me di nI badzrA b+ha ba badzra ban+d+ha hUM /
oM ha na ha na badzra kro d+ha hUM phaT /
om AHhUM sho d+ha ya sho d+ha ya rak+Sha rak+Sha hUM hUM phaT /
ces pa'i sngags brjod cing /
thal mos la bzhag la byin gyis brlabs so / /
de nas sngon du gnas gzhan du gshegs pa'i sa'i lha mo yid kyis spyan drangs la gtor ma dang zhabs bsil la sogs pas mchod nas /
oM AHhUM ho haM k+ShaHzhes pa brjod la pad+ma'i lag skor byas pa dang /
de nyid du thim par bsam mo / /
de nas rkang pa bcu drug pa'i sngags brjod pa dang khams gsum po stong par ro gcig par brtan par nges pa sa gzhi rnam par dag pa'i rang bzhin de nyid du lhag par mos par bya ba 'di ni gang na med pa'i rnam par dag pa'o / /
de nas me tog gi phreng ba sna tshogs pa dril bu dang bcas pa dang /
na bza' sna tshogs dang bla re rnams kyis dkyil 'khor gyi sa gzhi thams cad legs par brgyan par bya'o / /
'di ni sa sbyang ba'i bye brag gsum gyi cho ga'o / /
de nas me tog gis spras pa'i dkyil 'khor gyis gzhi'i dbus su bsdad la rdo rje dang /
rdo rje dril bu bzung nas bri bya'i dkyil 'khor gyi rnal 'byor dang ldan pas srung ba'i 'khor lo la sogs pas bgegs rnams brlag par bya ba ni /
spos snod bzung ste /
lce hUM las rdo rjer bskyed nas brjod pa /
phyogs rnams kun na bzhugs pa yi / /
sangs rgyas bdag la dgongs su gsol / /
'dir ni che ge rdo rje bdag /
dkyil 'khor 'dri bar 'dod pa yi / /
sangs rgyas la sogs byon par zhu / /
'di ni dngos grub rab tu stsol / /
zhes rdzogs pa'i sangs rgyas la sogs pa la gsol ba btab pa dang /
shar la sogs pa'i phyogs bzhi na gnas pa'i slob ma bzhi'am gsum la sogs pa'am /
slob dpon nyid kyis rdo rje dril bu bzung la /
don yod grub pa la sogs pa'i rnal 'byor rim pa bzhin du de dang de ru 'gro zhing /
sems dpa' kun las sems chen po / /
rang bzhin dag pas dri ma med / /
kun du bzang po thugs kyi mchog /
dkyil 'khor dam pa bshad du gsol / /
de bzhin gshegs kun rang bzhin bral / /
de bzhin gshegs pa kun gyi gnas / /
chos kun bdag med pa yi mchog /
dkyil 'khor dam pa bshad du gsol / /
chos rnams zhi ba las byung mchog /
rnam par dag pa'i ye shes spyod / /
kun du bzang po gsung gi mchog /
dkyil 'khor dam pa bshad du gsol / /
mtshan nyid thams cad yongs su rdzogs / /
mtshan nyid bral ba rnam par spangs / /
kun du bzang po sku yi mchog /
dkyil 'khor dam pa bshad du gsol / /
zhes pa'i tshigs su bcad pa bzhi'i rim pa bzhin bdag nyid kyis gsol ba 'debs su gzhug pa la sogs pa bya'o / /
de nas dkyil 'khor gyi 'khor lo spro ba la sogs pa sngon du song bas bsgoms pa'i dkyil 'khor rdo rje khu tshur gnyis bcings te mdzub mo sgreng ba rtse mo sprad pa 'og tu phyogs pas spyi bor bzhag la /
hUM badzra u tiSh+Tha /
zhes bya ba brjod de nam mkha' la gdeg go / /
skyil mo krung bkrol te langs nas shar du phyogs pa dang mnyam par bsdad la /
thal mo spyi bor sbyar la de bzhin gshegs pa rnams la phyag byas pa dang /
sems can rnams ma rig pa'i mun par lhung ba bdud kyi byin gyis brlabs pa mthong nas bdud de rnams brlag par bya ba'i don du skad cig gis rdo rje shugs kyi sku khro gnyer dang mche ba gtsigs pa dang ldan par byas nas mig g.yas par ma las nyi ma dang g.yon par Ta las zla ba dang mig 'bras la hUM las dus mtha'i me dang mtshungs par ldan pa'i rdo rje'i lta stangs 'dir phyogs thams cad kyi 'gro bar bltas la /
nga rgyal bskyed pa ni /
bdag ni dpal ldan rdo rje 'chang / /
bdag nyid rdo rje shugs nyid do / /
bdag ni sangs rgyas rgyal po che / /
bdag ni stobs chen rdo rje'o / /
bdag ni rnal 'byor dbang po'i rgyal / /
bdag ni phyag rgya rdo rje bstan / /
zhes bas so / /
de nas rkang mthil du 'bar bzhin pa'i rdo rje bsgoms la gsung bar 'gyur ba'i rim pas bgyid pa dang bcas pa'i pad+ma'i lag skor bya /
rdo rje gsor dril bu dkrol zhing dbang ldan nas brtsams te g.yas skor gyis rdo rje'i 'gros kyis bcag par bya ba ni /
slob ma dang bcas sam gcig pus dkyil 'khor gyis gzhil gar bya ba ste /
mig dag lag dag dpyi dag dang / /
rkang rtsibs logs kyis g.yas skor bya / /
mdangs dang brjid kyis sbyor ba yis / /
g.yas min pa yang de bzhin no / /
de ltar rgyun gyis gar byas nas / /
bsdus te bskor byas de nas yang / /
myur ba'i brjid kyis de bzhin gar / /
bya zhing gtso bo'i gzugs kyis bskor / /
lus ngag yid rnams brtan gnas pas / /
gson cig bgegs kyi tshogs rnams kun / /
dpal ldan rdo rje 'dzin bdag gis / /
bka' stsal bzhin du mi byed na / /
rdo rje 'bar ba 'di yis ni / /
rigs gsum las byung 'joms par byed / /
gal te bdag gi bka' 'das na / /
rnam par rlag 'gyur gzhan du min / /
zhes pa lan gsum brjod cing khro bo dpag tu med pa spros la bgegs rnams bcom ste /
dkyil 'khor gyis gzhi'i 'og gi bar hUM las byung ba'i rdo rje'i rang bzhin du byin gyis brlab bo / /
'dir 'chag pa'i dus su so so bdag nyid kyi g.yon na gnas pa'i dril bu'i nang du bdag nyid kyi rdo rje gzhug par bya'o / /
de'i rdo rje'i bdag nyid kyi g.yon gyi dril bu ru'o / /
de bzhin du mdun dang g.yas dang rgyab rnams la yang ngo / /
de nas hUM hUM las byung ba'i rdo rje rtse lnga pa rkang pa'i 'og tu rnam par bsams la rdo rje rtse lnga pa'i phyag rgyas rkang pa'i mthil du reg ste /
rkang pa'i mthil gyi rdo rje des sa gzhi'i dbus su bcag pa ni /
g.yas brkyang ba dang g.yon brkyang dang mnyam pa'i rkang stabs kyis yongs su bskor ro / /
rkang mthil du yaM yA /
bkod la ral gri'i phyag rgyas reg ste shar du zlum po'i 'dug stangs kyis so / /
raM rAHbkod la rin po che'i phyag rgyas reg ste lho ru rol pas so / /
laM lAHbkod la 'khor lo'i phyag rgyas reg ste nub tu sa ga'o / /
waM wAH bkod la pad+ma'i phyag rgyas reg ste byang du pad+ma'i 'dug stangs kyis byin gyis brlabs nas bcag pa'o / /
de yang lag pa gnyis thal mo sbyar bar byas te mthe bong dag sbyar te de ltar mthe'u chung dag kyang ngo / /
gung mo dag steng du sbyar nas de dag gi rgyab tu mdzub mo gnyis zla ba phyed pa'i rnam par dgug go /
srin lag gnyis rang rang gi lag mthil du son pa 'di ni rdo rje rtse lnga pa'i phyag rgya'o / /
rdo rje khu tshur bcings te gung mo dang mdzub mo sbyar te sgreng ba ral gri'i phyag rgya'o / /
sor mo lnga sbyar te gung mo dbus nas steng du cung zad phyung ba rin po che'i phyag rgya'o / /
sor mo rnams 'khor lo'i rtsibs kyi rnam par brkyang ba 'khor lo'i phyag rgya'o / /
mthe bong dang mthe'u chung sbyar te lhag ma rnams brkyang ba pad+ma'i phyag rgya'o / /
de nas rkang pa g.yon pa bskum ste rkang pa g.yas pa mtho lnga ru brkyang nas rol pas drang por gnas pa 'di ni g.yas brkyang ngo / /
de las zlog pa ni g.yon brkyang ngo / /
rkang pa gnyis kyi sor mo rnams mnyam par gnas pa mnyam pa'i 'dug stangs so / /
rkang pa gnyis kyi bar la sor mo nyi shu rtsa drug dang ldan pas pus mo ya gcig gyen du cung zad bkan pas rol pa'o / /
rkang pa gnyis kyi bar la sor mo nyi shu rtsa bzhi dang ldan pas /
pus mo gnyis rgyab tu cung zad bkan pa sa ga'o / /
sa ga las ngang pa'i gshog pa ltar byas te bar la khru do byas pa zlum po'o / /
de nas dkyil 'khor gyis gzhi la dri yis byugs la /
badzra gan+d+ha zhes pa la sogs pa'i sngags kyi rkang pas yang dag par mchod do / /
yang sngon gyi cho gar gsungs pa ltar rdo rje sa'i lha mo spyan drang ba'i sngags ni /
oM lAM hUM badzra b+hU mi tiSh+Tha ma tsal hUM hUM phaT badzra d+hA ra A dz+nyA pa ya ti swA hA /
zhes pas te de las slar yang yon chab la sogs pa sbyin par bya'o / /
'di ni sa lhag par gnas pa'i cho ga'o / /
gal te gang zhigs lhag par gnas pa'i sngon du sa yongs su gzung ba dang bgegs la phur bus gdab par 'dod pa yod do / /
de ni yang dag pa ma yin no / /
gang gi phyir na lhag gnas la yongs su bzung ba don yod pa'i phyir dang /
bgegs la phur bu gdab pa'i chog yangs sbyang ba'i dus su rigs te /
srung ba'i 'khor lo bsgoms pas bgegs bsreg cing rnam par bcom nas phur bus btab ste sa sbyang bar rigs pa'i phyir ro / /
de yang rgyud las /
de rnams kun la gsol ba btab ste seng ldeng las byung mkhrang ba'i phur pa rnams kyis sa la gdab / /
ces gsungs pas so / /
gal te dus gsum du mnyam par gzhag pa'i dus su yang bgegs la phur bus gdab par 'dod pa la nyin mtshan gyis bar du chod pa la ci'i phyir mi 'dod ce na /
sgom pa'i dus su 'dod de /
'on kyang seng ldeng la sogs pa'i phur bu mi 'dod do / /
khyod kyi 'dod pa ltar na tshon bri ba'i skabs su yang bgegs la phur bu 'debs pa'i cho ga dgos par thal lo / /
sa lhag par gnas pa sngon du byas pa'i phyir 'dir thal te ci'i phyir zhe na /
'on te sa sbyang ba'i skabs su de ltar byas pa'i phyir sa lhag par gnas pa'i sngon du bgegs la phur bu gdab pa'i cho ga dgos par mi 'gyur ro zhes pa'o / /
de nas slob ma rnams khrus byas pa dang dri zhim pas lus la byugs te /
'chad par 'gyur ba'i cho gas so shing gis brtag par byas pa dang /
de'i 'khor lo drug rnams su zla ba la sogs pa'i gdan drug la ring po drug gis thabs kyi rigs rnams la sku gsung thugs kyi bye brag gis bsrung bar bya'o / /
thung ngu drug gis shes rab kyi la'o / /
de ltar rab tu gnas par bya ba yang ste lugs ma la sogs pa la'o / /
po ti rnams la thung du rnams kyis so / /
de nas gsol ba gdab par bya ba ni /
sems can rnams ni thar pa'i rgyu ru dpal ldan dus kyi 'khor lo'i dkyil 'khor bdag gis bri bar bya / /
zhes pa de'i phyir sangs rgyas dang byang chub sems dpa' rnams kyis slob ma la sogs pa rnams la byin gyis rlob par byed do / /
'di ni slob ma gzung ba'i cho ga'i rim pa'o / /
de nas dkyil 'khor gyi sa gzhi la yi ge drug pa bzlas shing dri zhim po dang bdud rtsi lngas nye bar byugs te /
me tog gi tshogs chal bar bkram la lus la khrus byas dri zhim pos byugs /
na bza' dmar po dang me tog gi phreng bas brgyan /
rna rgyan dang /
mgul rgyan dang /
lag gdub dang /
rkang gdub dang /
ska rags dang /
gtsug gi nor bu dang /
thal ba dang /
zla ba phyed pa dang /
mchod phyir thogs dang /
stag gi pags pa rnams kyi rgyan sgrub thabs su gsungs pa ltar sngags kyis byin gyis brlabs la brgyan par bya'o / /
de nas dkyil 'khor gyi shar du gnas nas nub tu kha phyogs te dkyil 'khor gyi gtso bo'i rnal 'byor dang ldan pas lha rnams kyi bzhugs gnas go bar byas la tsan+dan dang gur gum la sogs pas maN+Dal byas te /
de dang de rnams su dam tshig gi 'khor lo rnam par bsgoms la de rnams la nam mkhar gnas pa'i ye shes sems dpa' spyan drangs te gzhug pa dang /
mchod pa dang bstod pa dang bdud rtsi myang ba'i cho ga rnams byas la bsgom bya'i dkyil 'khor gyi phyi rol gyi shar la sogs pa'i phyogs rnams la bum pa drug gam bcu lhag par gnas par bya ba ni /
de yang zhib dang rgyas pa la bum pa'i nang gi rgyal sor bcu drug pa srid du 'og nas mchu'i bar du sor nyi shu pa mchu 'og tu 'phyang ba la sor gnyis pa /
mgrin pa la sor drug pa kha'i mchu nas mchu la sor brgyad pa brgyad kyi cha gnyis dbus kyi bug pa la yod pa mchu gnyis la cha gcig pa /
gsad pa la dur khrod kyi sol ba dang /
mi'i zhag gis byugs pa'i mi'i thod pa'o / /
dbye ba dang bskrad pa la bum pa'i nang gi rgyal sor bcu gnyis pa srid du sor bcu bzhi pa /
mgrin pa la sor brgyad de cung zad 'khyogs pa kha la sor drug pa mchu la sor gcig pa'o / /
dbang dang dgug pa la bzo bos ji ltar byas pa'i bum pa'o / /
rengs pa la thung zhing rgya dang srid du sor bcu drug pa /
mgrin pa la sor ba zhi pa kha la sor drug pa mchu la sor gnyis pa'o / /
las thams cad pa la zhi ba la sogs pa'i las la bshad pa'i bum pa gzung bar bya'o / /
gser ram dngul lam shel lam zangs rnams las byas pa'i bum pa ji ltar rnyed pa'am /
gser la sogs pa med na bshad pa'i mtshan nyid dang ldan pa rnams stong par byas te /
baM las rin po che'i gzugs su bsams la zhib dang rgyas pa'i don du 'bras sam rdo rje rgyus sam tsan+dan dkar pos byug /
lha rnams kyi mtshan ma bri /
bdud rtsi lnga dang bcas pa'i dri zhim po'i chu dang /
rin po che lnga dang /
sman lnga dang /
'bru lnga rnams nang du'o / /
mdzes pa'i shing dang ldan pa /
mgrin par ras zung gis dkris pa bla re'i 'og tu 'chad par 'gyur ba'i rdul tshon gyi dkyil 'khor la mtshan ma dgod pa'i rim pa ltar dkyil 'khor gyi rnam par dri zhim po'i maN+Dal ji ltar rigs pa'i gdan so sor byas pa'i steng du mdun du gzhag go / /
de yang ras kyi skud pa dkar / /
mkhas pas cho ga bzhin du dkri / /
zhes pa 'di'i 'dod pa ltar na hUM lan bdun brjod pa'i skud pas oM badzra shi kha re ru Ta ma Ta dI shAM ban+d+hA ban+d+hA hUM /
zhes pa'i sngags kyis dkri bar bya'o / /
da ni nang gi 'bru bcud rnams bstan pa /
in+d+ra nI la dang /
pad+ma rA ga dang /
zla ba chu shel dang /
ka rke Ta dang /
ke ke ru rnams dang /
gser dang /
dngul dang /
zangs dang /
rnon po dang /
khab len te lcags rnams dang /
de bzhin du mu tig dang /
byu ru dang /
mu men dang /
shU la ma Ni dang /
thig le drug pa rnams ni 'bring po'o / /
shel dang /
mchong dang /
gzi dang /
mching bu dang /
nor bu sngo bsangs rnams ni tha ma'o / /
de rnams med na dri zhim po'i me tog kha dog lnga yis so / /
yang brah+ma daN+Di cha gnyis dang /
biSh+Nu krAn+ta cha gcig dang /
ru tra dzA TA cha gsum dang /
I shA ri cha bzhi dang /
de wA TA li cha lnga la sogs pa rnams so / /
yang til dang /
nas dang /
sran ma Sha dang /
so ba dang /
gro la sogs pa rnams so / /
yang skyur shing dang /
ge sar dang /
mya ngan med dang /
byang chub shing dang u duM wAr la sogs pa'i shing rnams so / /
yang ras ni sngon po dang /
nag po dang /
dmar po dang /
dkar po dang /
ser po rnams so / /
rnam rgyal gyi bum pa la sna tshogs pad+ma'i lte ba la dkar po dang /
dmar po dang /
nag po dang /
ser po ste /
zla ba dang nyi ma dang sgra gcan dang dus kyi me'i dkyil 'khor rnams kyi steng du rdo rje rtse gsum pa sngon po bcom ldan 'das kyi'o / /
shar gyi bum pa la ral gri nag po /
lho'i la rin po che dmar po /
nub ni la 'khor lo ser po /
byang gi la pad+ma dkar po /
me mtshams kyi la ral gri nag po /
bden bral gyi la pad+ma dmar po /
bde byed kyi la ut+pal dkar po /
rlung gi la 'khor lo ser po rnams bri zhing /
nub kyi rgyal ba'i bum pa la gri gug bri bar bya'o / /
rnam par rgyal ba'i bum pa'i steng du rnam par rgyal ba chen po'i dung gzhag go / /
de rnams las rnam par rgyal ba chen por rin po che ljang gu'o / /
rgyal ba dang rnam par rgyal bar sngon po'o / /
shar dang mer nag po'o / /
lho dang bden bral du dmar po'o / /
byang dang dbang ldan du dkar po'o / /
nub dang rlung du ser po'o / /
de ltar khab len dang /
rnon po dang /
zangs ma dang /
dngul dang /
gser rnams kyang ngo / /
de ltar sman rnams cha gcig rnam par rgyal ba la'o / /
de ltar cha gnyis pa dang /
gsum pa dang /
bzhi pa dang /
lnga pa rnam rim pa bzhin shar dag /
me dang /
lho dang /
bden bral dang /
byang dang /
dbang ldan dang /
nub dang /
rlung rnams kyi bum pa rnams su'o / /
thams cad gtums pa rnams par rgyal ba chen por bcug ste /
de gtso bo bya ba kun byed pa'i rnam rgyal steng du bzhag la der sngar bstan pa'i bdud rtsi lnga dang bcas pa'i dri zhim po'i chu blugs /
me tog phreng bas brgyan /
oM badzra a mr-i ta u da ka Tha hUM /
zhes pa dang yi ge drug pa lan bdun bzlas te /
de ltar bdud rtsir byas la de'i nang du oM tA p+te tA p+te ma hA tA p+te swA hA /
zhes pas lha'i chu'i rang bzhin spyan drangs pa dang /
lha'i 'khor lo gdan dang bcas pa rnam par bsams la rang gi snying ga'i sa bon gyi 'od zer gyis ye shes pa spyan drangs te /
zhabs bsil dang 'thor 'thung dang yon chab la sogs pa sngon du song ba dang /
de nyid dam tshig gi 'khor lo la gzhug go /
de'i nang du chags pa chen pos zhu ba dang /
byang chub sems kyi gzugs su ro gcig tu gyur pa rnam par bsam mo / /
yang mtshan ma las dam tshig gi lha dang /
ye shes kyi lha yang ro gcig tu gyur par blta'o / /
de yang ma tog gi phreng ba dang ldan pa'i rdo rje bzung bas rnam rgyal kyi bum pa la sogs pa la reg la 'khor lo'i gtso bo'i snying po'i sngags brgya rtsa brgyad dang /
oM haM hAM hiM hIM hI hIM huM hUM h+liM h+lIM badzra pad+ma a mr-i ta g+ha Ta su bi shu d+d+ha d+harmA d+hA tu swa b+hA ba sarba d+harmA na su bi shud+d+ha d+harmA d+hA tu swa b+hA ba sarba d+harmA na su be shud+d+ha d+harmA d+hA tu swa b+hA wAM ku ru ku ru swA hA /
zhes pa'i sngags bzlas shing dkyil 'khor gyi dbus su rnam par rgyal ba'i bum pa bzhag go /
bum pa gzhan rnams ni lha rang rang gi sngags nyi shu rtsa gcig dang sngags 'di lan nyi shu rtsa gcig bzlas te rang rang gi gnas su gzhag go /
de nas rnam rgyal la sogs pa'i bum pa rnams me tog la sogs pas yang dag par mchod nas /
ji srid dkyil 'khor gyi bya ba rdzogs kyi bar de srid du bgegs rnams srung bar gyis shig ces brjod la gtor ma byin pa dang de rnams la reg ste /
mchog sbyin rdo rje mchog khyod 'dud / /
ces pa la sogs pas bstod pa sngon du song ba dang drul bu dkrol bar bya ba'i sngags ni /
oM hraM hIM hraM hr-IM h+r+'+laM hrAH /
oM badzra twA ya swA hA /
oM a mo g+ha sid+d+ha ya swA hA /
oM rat+na saM b+ha wA ya swA hA /
oM a mi tA b+hA ya swA hA /
oM bai ro tsa nA ya swA hA /
oM tA re tu t+tA re tu re swA hA /
oM pA N+Da ra wA si ni wAr de swA hA /
oM ma ma kI ki ri ki ri swA hA /
oM lo tsa na ba su de swA hA /
zhes pa'i sngags kyis so / /
de nas gzhon nu mas bkal ba'i skud ba dpa' bos bcad pa ltar nyos pa dang kha dog bzang po lngas bsgyur la /
oM AM I r-I UM l-IM badzra sU tra sarba d+harmA e ka A kA ra swa b+hA we na ku ru ku ru swA hA /
zhes pas byin gyis brlabs la dril sogs pas mchod de shar phyogs kyis gzhi la bzhugs su gsol lo / /
de nas mu tig la sogs pa'am 'bras sA si la sogs pa las byung ba'i legs par tshos su btsos pa'i tshon rnams la /
oM aM i r-i uM liM su bi shud+d+ha pany+tsa skan+d+ha swa b+ha wa p+nyatsa skan+d+ha na su bi shud+d+ha d+harma na ku ru ku ru swA hA /
zhes pas byin gyis brlabs te /
dri la sogs pa byin te tshon gyi snod rnams nub phyogs su gzhag go / /
de nas rdo rje mtshan nyid dang ldan pas oM hUM kro d+ha badzra sarba satwa kA ru Na At+ma kA sarba d+har+m+ma e ka su kha swa b+hA wa sarba d+har+m+mA na badzra su kha swa b+hA wa na ku ru ku ru swA hA /
zhes pa dang bcas pas lho phyogs su gzhag go / /
de nas rdo rje dril bu la oM ho / /
badzra g+haN+De sarba d+harmA e ka pradz+nyA d+hA ni swa b+hA we sarba A kA re sarba d+harmA pra bo d+ha ni sarba d+harma swa b+hA we na pra bo d+ha ya pra bo d+ha ya swA hA /
zhes pa dang dri la sogs pa byin la byang phyogs su gzhag par bya'o / /
'di ni bum pa la sogs pa lhag par gnas pa'i cho ga'o / /
de nas dkyil 'khor gyis gzhi la dri zhim po'i me tog rab tu dgram par byas nas lha rnams kyi gnas so sor bdud rtsi lnga dang bcas pa'i dri zhim pos maN+Dal byas te /
de nyid la rang gi snying gar gnas pa'i sa bon gyi 'od zer gyis 'khor lo'i gtso bo dang bcas pa'i lha tshogs spyan drangs la gdan rnams la rim pa bzhin bzhugs par byas pa dang /
zhabs bsil la sogs pas yang dag par mchod de /
bstod pa dang bdud rtsi myang bar byas nas pus mo g.yas pa sa la btsugs te lce hUM las rdo rje rtse gcig pa hUM gis mtshan par bskyed la lag pa g.yas pas spos snod bzung ste g.yon pas dril bu dkrol zhing brjod pa /
bcom ldan dus kyi 'khor lo nyid / /
rig sngags rgyal la phyag 'tshal lo / /
dkyil 'khor snying rje'i bdag nyid can / /
bra bar 'dod do mgon po kye / /
slob ma rjes su gzung phyir dang / /
khyod nyid mchod par bya ba'i phyir / /
de phyir bcom ldan nyid la bdag /
gus pas bka' drin gnang bar zhu / /
bdag la dgongs shig sangs rgyas rnams / /
'gro la 'khor lo'i bya ba ster / /
lam la gnas pa'i bde sems dang / /
gang dge sngags kyi lha rnams dang / /
phyogs skyong rnams dang lha gzhan dang / /
byang chub mthar skyong 'byung po dang / /
bstan pa skyong ba'i sems can dang / /
gang dag rdo rje'i spyan ldan dang / /
bdag ni rdo rje che ge nyid / /
dus kyi 'khor lo'i dkyil 'khor ni / /
'gro rnams dag phyir bri bar bya / /
ji ltar nus pa de bzhin du / /
rjes su brtse ba dang ldan pas / /
bdag dang slob mar bcas pa la / /
dkyil 'khor dang bcas ma lus pa / /
nye bar byon par mdzad du gsol / /
zhes pa'i don go bar byas la lan gsum du gsol ba gdab bo / /
yang me tog la sogs pas mchod pa bya'o / /
'di ni lha lhag par gnas pa'i cho ga'o / /
de nas srung ba'i 'khor lo bsgom pa sngon du song bas bcom ldan 'das kyi rnal 'byor la dmigs par bya'o / /
yang gshegs su gsol ba dang /
rkang pa bcu drug pa'i sngags lan bdun bzlas te /
'chad par 'gyur ba'i cho gas nyal bar bya'o / /
de yang ji srid dge ba'i mtshan ma mthong ba'i bar du ste /
mi dge ba mthong na gsungs par 'gyur ba'i cho gas gtor ma sbyin par bya'o zhes so / /
de nas /
dam tshig 'da' bar the tshom na / /
slob ma min pa mi gzhug go / /
zhes gsungs pa'i phyir /
sgo rnams su sngon du rang gis dbang bskur ba'i slob ma mtshan nyid dang ldan pa gsung bar 'gyur ba'i brtul zhugs kyi nges pa dang ldan pa rtsa ba'i ltung ba bcu bzhi dang bral ba gsung bar 'gyur ba'i sdom pa sngon du song bas sam /
slob dpon gyi sdom pa sdom pa sngon du song bas shar gyi sgo ru bsdad pa la lhag par gnas pa'i chogs gdul byar gyur pa lhag par bya'o / /
de yang bzhis bya ba'am gcig gis sam gzhan yang lnga pa las kyi rdo rjes sam /
de rnams med na rang nyid kyis bya ba'o / /
de ltar slob ma lhag par gnas pa tsam bya ba'o / /
lhag par gnas pa'i don du dkyil 'khor gyi lha rnams bzhugs pa la yang dag par mchod pa dang /
ye shes kyi thig la sogs pa'i don du dkyil 'khor gyi sa gzhi'i steng gi nam mkha' la blos dmigs nas mtshan ma mthong ba dang /
kha shar du phyogs te dkyil 'khor gyi gtso bo'i rnal 'byor dang ldan pas sngar brjod pa'i thig skud lag pa g.yon pa'i mthil du sor mo'i rtse mo dang rtsa ba'i bar du bzung la /
oM AHhUM ho haM rnams las byung ba'i de bzhin gshegs pa lnga'i thugs ka rnams su oM yig la sogs pa las yongs su rdzogs pa'i ye shes kyi thig 'od zer gyi rang bzhin bltas la /
oM AH shA shwa ta badzra /
sU trAM me pra yats+tsha ma hA maN+Dal sU tra NA ya hUM /
zhes pa'i sngags kyis rnam par snang mdzad la gsol ba gdab bo / /
de nas ming rjes la na t+na saM b+ha ba la sogs pa yang ngo / /
dza yig las byung ba'i zla ba dang nyi ma ser po mig gnyis la bkod de /
oM dI p+ta dr-i Sh+TAM ku shi dzaH /
zhes brjod la mig gnyis rab tu bskyod cing rdzi mas dgug pa ni 'bar bzhin pa'i lta stangs kyi lcags kyu lta bus rnam par snang mdzad la sogs pa spros la de rnams bkug cing bkug la lag pa na gnas pa'i thig so so'i kha dog la gzhug go / /
de lta bu des 'di rnams me long lta bu'i ye shes la sogs pa'i ye shes lnga'i bdag nyid do / /
de nas slob ma rnams rnam par snang mdzad dam rdo rje shugs kyis gzugs su byas la de dang stabs cig tu dang por thig skud lnga lnga re re ru bkal la de nas de ltar bkal pa lnga skud pa gcig tu bya ba ni /
oM AHa n+yo n+ya a nu ga taHsarba d+harmA spa ra spa rA nu pra wi Sh+TaH sarba d+harmA a d+yan tA nu pra w-iSh+ThaHsarba d+harmAHoM AHhUM zhes brjod cing srid du dkyil 'khor gyi nyis 'gyur la sboms su slob dpon gyis nas kyi tshad du bkal bar bya'o / /
de nas dkyil 'khor gyi nub kyi phyogs kyi sa gzhi la kha shar du phyogs te rdo rje'i thig me tog la sogs pas yang dag par mchod la de nas shri khaN+Da 'bras sA lu'i phye ma la sogs pa la sbags te slob dpon gyi lag pa g.yon pas skud pa bsdus la nub tu gnas te /
kha shar du phyogs pas dkyil 'khor gyis gzhil brkyang ste sngags 'di brjod par bya'o / /
oM AHhUM kA ya bA ka tsit+ta e ka b+hU ta /
sarba d+harma /
e kA kA re Na badzra sa twa haM badzra b+hU mi sU tra yA mi hUM AH phaT ces pa dang /
de nas yang /
oM badzra sU trA e kA kA ra swa ru pe Na dzaHna sU tra oM AHhuM ho haM k+Sha phaT /
ces pas rkang pa g.yon pas phyed krung bcas nas g.yas pa sa la bzhag ste slob ma de las bzlog pas so / /
slob dpon lho'i sa gzhi la gnas nas / /
slob ma byang gi sa gzhi la gnas te /
shar dang shar min dang /
lho dang byang gi tshangs thig gnyis yongs 'dzoms spangs nas lte ba'i thad sor nam mkha'i thig 'debs pa pos rdo rje dang bcas pa'i lag pa g.yas pa'i mthe bong gi gung mos skud pa dang bcas pa'i se gol gdab po / /
thig rnams 'debs pa'i dus su /
oM badzra sa ma ya hUM sU traM mA ti kra ma hUM hUM oM swa AH /
zhes brjod pa'i sgras nam mkha'i khams thams cad khyab pa'i de bzhin gshegs pa blta'o / /
de rnams 'ongs te skud pa la thim par bsam mo / /
de nas nam mkha'i thig gnyis ji lta bar sa gzhi la tshangs pa'i thig gnyis ka'i lag pa skud pa dang bcas pa mnyam par phab ste gdab par bya'o / /
de ltar slob dpon me mtshams gnas te rlung mtshams kyi thig go /
bden bral gnas te dbang ldan mtshams kyi thig go /
slob ma de las bzlog par gnas so / /
thig skud chad na bla ma 'jig ste /
gzhan yang yongs su 'joms byed 'goms na bu rnams de bzhin 'gyur / /
zhes pa'i don gyis legs par gdab par bya'o / /
de nas tshangs thig las g.yas dang gzhan pa'i phyogs su gtso bo'i pad+ma'i lte ba dang sgo'i pad+ma'i don du thig gnyis pa gdab pa'o / /
de las cha gcig spangs par sgo khyud kyi nang gi rtsig pa'i don du'o / /
de las cha gcig spangs pa ka ba'i don du'o / /
de las cha phyed spangs pa phyi'i rtsig pa'i don du'o / /
de las gtso bo'i pad+ma'i 'dab ma'i don du byed dang bcas pa'i cha gnyis pa'o / /
de nas cha gcig spangs pa rdo rje phreng ba'i don du'o / /
de las cha phyed spangs par logs kyi nang gi rtsig pa'i don du'o / /
de las byed dang bcas pa'i cha gcig gis logs kyi phyi'i rtsig pa'i thig go / /
de las phyed dang bcas pa'i cha gcig la rta babs kyi ka ba'i bar gyi thig go / /
de las cha byed spangs par lha snam kyi las gtso bo'i pad+ma'i thig go / /
de las cha gcig spangs pa rdo rje phreng ba'i thig go / /
rdo rje phreng ba'i thig gnyis kyi bar du lha snam kyi pad+ma'i cha bzhi pa'o / /
de dag gi logs dag la ka ba dag gi rgyal cha gcig pa dpangs su cha bzhi pa'o / /
de dag gi logs dag la bum pa'i gnas rgyal cha gsum pa dpangs snga ma dang mtshungs pa'o / /
de dag gi logs dag la ka ba dag go / /
phyi rol gyi rdo rje phreng ba'i thig gi phyi rol las cha chung bdun spangs pa la thig gdab bo / /
de las cha bzhi spangs pa la lha rnams kyi snam bu'i thig go / /
de las cha gcig spangs pa la rtsa ba'i thig ste zur thig gi bar bu'o / /
rtsa ba'i thig gi bar ni thugs kyi dkyil 'khor ro / /
de ltar gsung dang sku'i dkyil 'khor la yang ngo / /
tshangs pa'i thig las g.yas dang g.yon gyi thig gnyis dbyi bar byas pas cha drug pa 'khor lo'i brgyad cha ni sgo ru 'gyur ro / /
sgo khyud dang logs dang ngos rnams ni sgo dang 'tsham mo / /
rtsa ba'i thig las phyed dang bcas pa'i cha gcig spangs pa rtsig pa'i thig go / /
de las cha gsum spangs pa 'dod yon gyi thig go / /
de nas phyed dang bcas pa'i cha gcig spangs pa rin po che pha gu'i thig go / /
de las cha gsum spangs pa dra ba phyed pa'i thig go / /
de nas phyed dang bcas pa'i cha gcig spangs pa ba gu la'i snam bu'o / /
de nyid dang mtshungs pa kra ma shiR+Sha'o / /
'di rnams ma lus pa zur thig nas zur thig gi tshad kyis so / /
de nas ka ba'i steng du rta babs sgo'i sum 'gyur ro / /
de nyid sum brtsegs byas te dang po la cha drug pa'o / /
gnyis pa la phyed dang bcas pa'i cha bzhi'o / /
gsum pa la phyed dang bcas pa'i cha gsum mo / /
ha ra mi la gnyis so / /
bum pa la yang cha gnyis so / /
de yang rtseg dang po'i ka ba'i steng la snam bu'i zhing la cha nyi shu rtsa bzhi pa dpangs la cha gcig pa'o / /
de'i steng du ma da a pa ra Na cha gcig pa zheng la cha bcu drug pa'o / /
de'i steng du cha bzhi pa gru bzhi pa'i dbus su mchod pa'i lha mo'i gnas so / /
de'i logs dag la ka ba cha gcig pa dag go / /
de dag gi logs dag la yang mchod pa'i lha mo'i gnas dag go / /
de dag gi logs dag la yang ka ba dag go / /
de dag gi logs dag la rta babs kyi ka ba dag gi steng du mche ba can gyi glang po'i mgo seng ges mnan pa dag gi steng du snam bu'i zheng la cha bco brgyad pa dpangs su cha gcig pa /
de'i steng du mad a par Na dpangs la cha gcig zheng la cha bcu gnyis pa'o / /
de'i steng gi snam bu'i dpangs su cha gnyis pa zheng la cha bcu gnyis pa'o / /
de nyid la bzhi chas ma gang ba'i cha gcig pa'i ka ba rnams so / /
ka ba'i bar rnams su lha gsum gyi gnas cha gsum gsum pa'o / /
phyi'i ka bdag gi logs dag las sA la b+hany+dzi kA dag go / /
de dag gi mgo po'i steng du cha phyed pa'i snam bu zheng la cha bco lnga pa'o / /
de'i steng du ma da a pa ra Na cha gcig pa zheng la cha brgyad pa'o / /
de'i steng du snam bu'i dpangs la gnyis pa zheng la cha brgyad pa'o / /
de nyid la ka ba so so la cha phyed dang bzhi'o / /
ka ba'i bar rnams su lha'i gnas rnams so so la cha gnyis gnyis pa gsum mo / /
phyi'i ka ba dag gi logs dag tu sa la b+hany+dza kA gnyis so / /
de'i steng du dpangs la cha phyed pa'i snam bu'i zheng la cha bcu gnyis pa'o / /
de'i steng du dpangs la cha phyed pa'i snam bu'i zheng la cha bcu gnyis pa'o / /
de'i steng du har mi'i zheng la cha brgyad pa'o / /
de'i steng du bum pa'o / /
de dag gi g.yas dang g.yon du rgyal mtshan gyi dbyug pa'i gnas so / /
de ltar snam bu thams cad kyi rtse mo la dril bu dang rnga ma dang me long dang rgyal mtshan dang dar dpyangs rnams so / /
de nas thugs kyi dkyil 'khor 'di'i rtsa ba'i thig gi phyi rol du gsung gi dkyil 'khor gyi phyogs kun du cha bcu gnyis bcu gnyis kyi gnas la thigs kyi dkyil 'khor gyi rtsig pa la sogs pa nas kra ma shi R+Sha'i bar gyis mnan te gnas so / /
de'i phyi rol du cha drug spangs te thig go / /
de las cha drug spangs par lha'i snam bu'i thig go / /
snam bu de las pad+ma cha bzhi pa ste 'on kyang phyogs la gnas pa rnams thugs kyi dkyil 'khor gyi rta babs kyi rtsegs gnyis pa'i ma da a par Na dang ka ba gnyis kyi cha phyed phyed pa bsal la cha bzhi'i gnas la dgod par bya'o / /
lha mo rnams med na snga ma ltar ro / /
de nas lha rnams kyi snam bu las cha gcig dpangs la rtsa ba'i thig go / /
de yang thig gsum zur thig gi bar du'o / /
rtsa ba'i thig las tshangs thig ngag gis g.yas g.yon gyi cha drug drug bsubs bas sgo rnams so / /
de nas sgo khyud la sogs pa rta babs kyi par rnams thugs kyi dkyil 'khor gyi sgo khyud la sogs pa'i nyis 'gyur gyi tshad kyis so / /
gsung gi dkyil 'khor gyi rtsa ba'i thig gi phyi rol du sku'i dkyil 'khor te /
de'i phyogs kun du cha nyi shu rtsa bzhi'i gnas la gsung gi dkyil 'khor gyi rtsig pa la sogs pa kra ma shaR+Shi'i bar gyis mnan te gnas so / /
de'i phyi rol du cha bcu spangs te thig go / /
de nas lha rnams kyi snam bu'i thig cha bcu gnyis pa'o / /
lha'i snam bu la pad+ma bcu gnyis te /
so so la cha bcu gnyis pa'o / /
de ltar de rnams cha bdun dang ldan par byas la dbus kyi cha la lte ba'o / /
dang po rnams 'dab ma bzhi pa'o / /
gnyis pa rnams 'dab ma brgyad pa'o / /
gsum pa rnams 'dab ma bcu drug pa'o / /
de ltar gsum pa la 'dab ma nyi shu rtsa brgyad do / /
lha rnams kyi snam bu'i thig las cha gnyis pa spangs pa rtsa ba'i thig ste thig gsum zur gyi bar ro / /
rtsa ba'i thig las tshangs pa'i thig gi g.yas dang g.yon rnams su cha bcu gnyis snga ma ltar gsungs pa'i sgo'i tshad do / /
de nas sgo khyud la sogs pa rta babs kyi mthar thug pa gsung gi dkyil 'khor gyi sgo khyud la sogs pa'i nyis 'gyur gyi tshad do / /
gsung gi dkyil 'khor gyi rta babs kyi phyi rol du sku'i dkyil 'khor gyi nang rnams su cha bcu gnyis la shing rta gnas so / /
de nas pad+ma'i dkyil 'khor la cha nyi shu rtsa bzhi pa'o / /
de nas sa'i dkyil 'khor la cha bcu gnyis pa'o / /
de nas chu dang me dang rlung gi dkyil 'khor rnams la cha nyi shu rtsa bzhi pa'o / /
nam mkha' dkyil 'khor la cha bcu gnyis pa'o / /
de nas me ri'i dkyil 'khor la cha nyi shu rtsa bzhi pa'o / /
de ltar pad+ma'i dkyil 'khor la sogs pa dkyil 'khor bdun rnams rim pa bzhin bskor ba ni me ri'i phyi'i bar du lte ba'i phur bu la btags te de ltar brgyad do / /
gal te de ltar dkyil 'khor rdzogs par bri ba ma grub na dbang gi don du thugs kyi dkyil 'khor tsam bka' stsal ba'i phyir ro / /
de yang dbang gi don rnams dkyil 'khor gyi don du rigs kyi dbang las phyi'i dkyil 'khor la rab tu bral bar 'gyur zhes so / /
yang de bzhin du sgo la /
hi yig las byung khro bo'i lte ba yis / /
zhes pa'i bka' stsal gyis bcom ldan 'das kyi cha byad la bzung ste /
thar pa'i sgo sgrib pas rnam par bcing ba'i bsam pa dang ldan pas g.yon dang g.yas kyi mig dag tu hi yig dag las zla ba dang nyi ma bskyed la khro bo'i lta bas thams cad du lta zhing hiHhiHzhes brjod cing rtsa ba'i thig sogs pa rang rang gi shes rab kyis brtags la dbyi bar bya'o / /
de nas gtor ma dang mchod pa la sogs pa sngon du song ba dang /
oM AHhUM badzra muHzhes pas ye shes kyi thig gshegs su gsol ba ni nam mkha' la gnas pa'i de bzhin gshegs pa'i thugs kar ro / /
kha dog lnga'i skud pa gnas gang yang rung bar gzhag par bya'o / /
'di ni thig gang ga pa'i cho ga'i rim pa'o // //
de nas gtor ma dang mchod pa la sogs pa bya ste /
a aM raM u l-i'i sa bon rnams las rdzogs pa'i tshon gyi bye brag kha dog lnga rnam pa rim pa bzhin du /
oM AHhUM ho haM k+ShaHrnams las rdzogs pa'i sangs rgyas rnam par snang mdzad la sogs pa'i rang bzhin du bsgoms la nam mkha' la gnas pa'i de bzhin gshegs pa thams cad kyi thugs ka nas oM yig la sogs pa las yongs sa su rdzogs pa'i ye shes kyi tshon rnams skud pa sbyang ba'i dus ltar bkug ste gzhug go /
de dang bcas pa ro gcig tu gyur pa ye shes kyi tshon de rnams la oM yig la sogs pa'i sngags brjod nas yang /
oM badzra tsi tra sa ma ya hUM /
zhes pa'i sngags brgya rtsa brgyad bzlas so / /
de ltar 'bar ba'i lta stangs kyis so so la hi yig bkod de yang dag par sbyar ro / /
yang oM raM dzo ba hu la ye na satwan s+t+wa bud+d+ha sh+tsa b+ha ga wA na taH /
satwa rA gA nu rak+ta ste na sa t+ye nas ra dzo dz+wa la tu /
zhes pa'i bden pa'i byin gyi rlabs kyis sbar bar bya'o / /
de nyid lha'i rnal 'byor gyi dka' thub kyis 'bar bar bya'o / /
de nas dkyil 'khor gyi lte ba'i dbus su hUM zhes pa'i sngags brjod cing gdon par bya zhing rang gi lag pa'i rdo rje la blos thim par bsam mo / /
khung bu tshon sna lnga yis dgang bar byas pa dang /
dril bu dkrol zhing rdo rje'i glu blangs te /
mtshan ma ngan pa bcom nas /
'di ni chos dbyings dag pa ste / /
sems can khams rnams rab tu sgrol / /
rdo rje 'dzin pa'i rgyal po khyod / /
de bzhin gshegs pa kun gyi gnas / /
nyes pa thams cad rnam par grol / /
'khor lo'i dbus su yang dag gnas / /
de ltar chos kyi dbyings shin tu rnam par dag par bsgoms nas /
dang por dkyil 'khor gyi dbus su bsdad la lag pa g.yon pa rdo rje 'chang bar byas la /
oM badzra raM ga sa ma ya hUM zhes pa'am /
yi ge drug pa brjod cing byang shar mtshams nas brtsams te shar du kha phyogs pas ra ba gsum bri bar bya'o / /
de yang /
sbom pos nad byed pa dang re khA ngan dang phra bas rdzas rnams 'bri bar rab tu gsal bar 'gyur / /
chad pas 'chi ba dang ni 'khyog pos mi yi bdag po skye bor bcas pa skrod de de bzhin du / /
mtshan ma dang ni nyi ma zla ba chad na 'jig 'joms sngags pa rnams la dngos grub yod pa min / /
rdul tshon rnam par 'dres pas rigs dag 'chad de rgyal ba'i rigs kyi dkyil 'khor du ni rig par bya / /
zhes pa'i don ni bdag nyid kyis te gzhan gyis kyang de ltar bri bar bya'o / /
'dir gtso bo'i zhal gyi dbye bas phyogs kyi rnam par dbye ba la tshon gyi kha dog bye brag ste /
de ltar thugs kyi 'khor lo'i nang gi rdo rje phreng ba gnyis pa'i bar nag po'o / /
thugs dang gsung dang sku rnams kyi shar gyis gzhi nag po'o / /
lho rnams dmar po'o / /
byang rnams dkar po'o / /
nub rnams ser po'o / /
'dod yon rnams dkar po'o / /
rin chen pha gu rnams dmar po'o / /
dra ba dang /
dra ba phyed pa dang /
bku li dang /
kra ma shiR+Sha rnams dkar po ste gzhi nag po'o / /
rta babs kyi ga ba rnams ser po'o / /
las thams cad pa la gtso bo'i pad+ma ljang gu'o / /
zhi ba la sogs pa la dkar po la sogs pa'i kha dog tu 'gyur ro / /
rdo rje'i phreng ba nag po'o / /
ka ba rnams na shar du ral gri nag po rnams so / /
lhor rin po che dmar po rnams so / /
byang du pad+ma dkar po rnams so / /
nub tu 'khor lo ser po rnams so / /
pad+ma la gnas pa'i bum pa brgyad po dkar po pad+ma'i 'dab ma la kha phyogs pa'o / /
pad+ma thams cad kyi lte ba sum cha pa'o / /
rdo rje phreng ba gnyis pa ljang gu'o / /
lha'i snam bu rnams dkar po'o / /
ra ba gsum ni dkar po dang /
dmar po dang /
nag po rnams so / /
ra ba de rnams kyi sa'i cha dgu las cha re re dor te cha gnyis la ra ba'o / /
sgo khyud rnams su rin po che rdo rjes spras pa'o / /
rta babs rnams kha dog sna tshogs pa'o / /
gsung gi dkyil 'khor gyi lha snam gyi snam bu dkar po'o / /
de nyid la pad+ma brgyad po ni nyi ma dang zla ba dang bral ba'i phyogs rnams dmar po'o /
mtshams rnams dkar po'o / /
rab lnga ni nang nas rim gyis ljang gu dang /
nag po dang /
dmar po dang /
dkar po dang /
ser po rnams so / /
sku'i dkyil 'khor ni gsung dang mtshungs pa las rta babs kyi ka ba'i 'og rtsig pa'i rtsar gdengs ka rnams kyi gdan te so so la cha bcu gnyis pa'o / /
de yang shar phyogs su rlung gi dkyil 'khor nag po zlum po steng du rgyal mtshan gyis mtshan pa dag go / /
lho phyogs su gru gsum g.yung drung ris kyi sa mtshan pa dag go / /
nub phyogs su gru bzhi rdo rjes mtshan ma dag go / /
byang phyogs su zla phyed rnam pa pad+mas mtshan pa dag go / /
shar phyogs kyi g.yas kyi zlum po'i g.yas su bdud rtsi'i bum pa klu'i rgyal po rgyal ba'o / /
nub phyogs kyi g.yon gyi gru bzhi'i g.yon du bdud rtsi'i bum pa rnam par rgyal ba'o / /
shar phyogs kyi rta babs kyi rtsegs dang po'i gnas dbus ma chos kyi 'khor lo dag dang /
g.yas dang g.yon du ri dgas pho dang mo rnams nag po'o / /
lho phyogs su mtshan nyid dang bral ba lugs dang mi mthun pa'i chos de rnams kyis so / /
sangs rgyas zhes ba gzugs dang tshor ba dang 'du shes dang 'du byed dang rnam par shes pa'i phung po rnams so / /
byang chub sems dpa' rnams zhes pa mig dang rna ba dang sna dang lce dang lus dang yid kyi dbang po'i khams rnams so / /
kyang yig gis sa la sogs pa'i khams dang gzugs la sogs pa yul gyi khams rnams mchod par bya ste /
byang chub kyi sems mi 'dzag pa'i thig les bde ba chen po 'gyur ba med pa rnams kyis yongs su dag par bya'o zhes pa nges pa'i don to / /
phyi rol du slar yang thig le 'dzag pas nyams su myong ba rnams kyis phyi rol rnam par dag pa'i don du mchod par bya'o / /
nang du ni phyag rgya chen po rnam par dag pa'i phyir rang rdzas thig le nor bu'i nang du son pa rnams kyis mchod pa'o zhes pa thig le'i mchod pa'i nges pa'o / /
de ni mthong ba zhes pa la sogs pa sdig pa thams cad las rnam par grol ba brjod par bya'o / /
'dir mthong ba rnam pa gnyis te /
phyi rol dang nang gi bdag nyid do / /
de bzhin du reg pa yang ngo / /
'dir phyi rol gyi mthong ba ni las kyi phyag rgya dang mthong ba dang ye shes kyi phyag rgya rab tu brtag par bya'o / /
reg pa ni de dag gi kha dang stan dang skye gnas la reg pa ste /
mthong ba dang reg pa gnyis po de dag las zhes so / /
nang du ni khams gsum pa ma lus pa sangs rgyas kyi gzugs brnyan du mthong ba dang /
phyag rgya chen po mthong ba dang /
de dag gi bde ba chen po la reg pa dang /
mthong ba dang reg pa gnyis po de dag las zhes pa'o / /
de bzhin du /
thos pa dang ni dran pas kyang / /
zhes pa 'dir dam pa'i chos thos pa dang bla ma dang sangs rgyas dang byang chub sems dpa' bo dang dpa' bo dang dba' mo'i dbang phyug ma dran pas zhes pa ste /
thos pa dang dran pa de dag gis kyang /
sdig pa kun las grol bar 'gyur / /
zhes pa lus dang ngag dang sems kyis byas pa'i mi dge ba bcu dang mtshams med pa lnga la sogs pa de rnams thams cad las grol bar 'gyur ro / /
sdig pa rnams mi bye dpa'i sdom pa la gnas te /
rjes su gnang ba'i dus las sdig pa rnams mi byed pa'i sdom pa la gnas pa ste /
slar rjes su gnang ba ma yin pa 'ga' zhig chags pa la sogs pa byas pa rnams las kyang rnams par grol bar 'gyur ro / /
de ltar the tshom med pa nyid / /
ces pa de ltar gsungs pa'i rim pas rnal 'byor pa rtsa ba'i ltung ba bcu bzhi spangs pa b+ha ga ling+ga mnyam par sbyor bas byang chub kyi sems 'pho ba med pa'i bde ba chen po bsgoms pas bsod nams bskyed pa'i phyir sdig pa las grol ba'i cho ga'o / /
da ni rnal 'byor pa nyid ces pa la sogs pas gang gis sangs rgyas nyid 'grub pa'i thabs de brjod par bya'o / /
'dir rnal 'byor pa nyid ni rnam pa gnyis te 'jig rten pa dang 'jig rten las 'das pa'o / /
de la 'jig rten las 'das pa'i rnal 'byor ba ni sangs rgyas nyid do / /
de'i khyad par ni bsod nams mchog ste bsod nams kyi tshogs yongs su rdzogs pa nyid kyi phyir ro / /
de bzhin du /
dag byed sdig pa 'jig byed pa / /
zhes pa de nyid ye shes kyi tshogs yongs su rdzogs pa nyid kyi phyir ro / /
de ni sangs rgyas nyid du /
sngags bzlas pa dang bsam gtan dang /
bde ba yis kyang 'grub par 'gyur / /
zhes pa 'dir thabs 'dis rnal 'byor pa rnams gsungs pa'i rnal 'byor pa nyid du 'grub ste /
'grub par 'gyur zhes pa lung gis brjod pa'o / /
'di'i thabs ni yan lag drug gi rnal 'byor te 'dir bar du yan lag re re dor ba'i bar ni rim pas gsungs so / /
yan lag snga ma la ma brjod pa de nyid ni yan lag phyi ma la brjod pa'i shugs nyid las rtogs par bya ste /
ji ltar 'dir ni nyin mor byed pa zhes brjod pa na gzhan mtshan mor byed pa zhes brjod kyang shugs nyid las nye bar dmigs par 'gyur ro / /
de bzhin du phan tshun ltos pa'i chos ni ma brjod kyang brjod pa'i shugs nyid las nye bar dmigs par 'gyur ro / /
de'i phyir rgyud 'dir yan lag re re khongs su gtogs pa'i yan lag gzhan gsum bstan pas bar gyi yan lag brjod pa ni sngon la rig par bya ste 'dir bla ma'i man ngag las shes pa'o / /
gzhan du gal te rgyud las gsungs pa bklags pa'i rim pa gzung bar bya phyogs su 'bras bu dang bdud rtsis gang ba'i snod dkar po'o / /
de ltar 'dod yon snam bu kun la glu ma la sogs pa'i mchod pa'i lha mo rnams so / /
shar gyi rta babs kyi mchod pa'i gnas kyi dbus su gos so / /
lho phyogs su pad+ma'o / /
nub phyogs su phaT ha'o / /
byang phyogs su rdo rje'o / /
gsung gi dkyil 'khor gyi shar gyi pad+ma'i lte ba dang 'dab ma rnams la gri gug nag po rnams so / /
me mtshams su 'khor lo nag po rnams so / /
lho phyogs su dbyug pa dmar po rnams so / /
bden bral du mdung thung dmar po rnams so / /
nub phyogs su rdo rje ser po'o / /
rlung du tshangs pa'i dbyug pa ser po rnams so / /
byang phyogs su rtse gsum pa dkar po rnams so / /
dbang ldan du pad+ma dkar po rnams so / /
sku'i dkyil 'khor gyi pad+ma'i lte ba dang /
'dab ma rnams kyi mtshan ma rnams la /
shar sgo'i g.yas su ral gri rnams so / /
me mtshams su dpag bsam gyi shing rnams so / /
lho'i sgo'i g.yon du rdo rjes mtshan pa'i dbyug pa rnams so / /
g.yas su mdung thung rnams so / /
bden bral du mdung rnams so / /
nub sgo'i g.yon du rin po che'am dbyug pa rnams so / /
g.yas su rdo rje rnams so / /
rlung du khab rnams so / /
byang gi sgo'i g.yon du rtse gsum rnams so / /
g.yas su zhags pa rnams so / /
dbang ldan du dgra sta rnams so / /
shar sgo'i g.yon du 'khor lo rnams so / /
shar gyi sgo ru dbyug pa'o / /
de'i phyi rol du rdo rje ljang gu'o / /
lho'i sgo ru mnga' dmar po'o / /
nub kyi sgo ru dbyug to'o / /
de'i phyi rol du rtse gsum sngon po'o / /
byang gi sgo ru gtun shing dkar po'o / /
de ltar dbyug pa la sogs pa rnams pad+ma dang nyi ma la gnas pa'o / /
gsung dang sku'i dkyil 'khor gyi phyogs kyi pad+ma rnams dmar po'o / /
mtshams kyi pad+ma rnams dkar po'o / /
'dir gsung gi dkyil 'khor gyi shar sgo'i 'dod yon gyi snam bu'i g.yas su ut+pal dang gos dang gri gu ga dang /
'khor lo dang kha T+wAM ga rnams nag po'o / /
g.yon du gri gug dang /
ral gri dang /
yang gri gug rnams nag po'o / /
lho'i sgo'i g.yas su pad+ma dang /
bdud rtsi'i snod dang /
dbyug pa dang /
mdung thung dang /
pad+ma rnams dmar po'o / /
g.yon du mda' dang /
dgra sta dang /
gri gug dang /
yang gri gug rnams dmar po'o / /
nub sgo'i g.yas su 'khor lo dang /
dri'i dung dang /
rdo rje dang /
khab dang /
'khor lo rnams ser po'o / /
g.yon du phub dang /
chos 'byung dang /
'khor lo dang /
gri gug rnams ser po'o / /
byang sgo'i g.yas su ut+pal dang /
me long dang /
rtse gsum dang /
pad+ma dang /
ut+pal rnams dkar pa'o / /
g.yon du rdo rje sngon po dang /
tho ba dang /
gri gug dang /
yang gri gug rnams dkar po'o / /
de ltar mtshan ma sum cu rtsa drug sku'i dkyil 'khor gyi 'dod yon la yang go bar bya'o / /
de nas hUM yig dang /
yi ge drug pa bzlas shing bdud rtsi lnga dang bcas pa dri'i chus dkyil 'khor gyi phyi rol byugs nas de nyid bzlas shing chus dkyil 'khor la bsang gtor bya'o / /
de nas tshon rnams kyi lhag ma'i ye shes pa oM AHhUM badzra muHzhes brjod de gshegs su gsol ba dang /
'du 'dzi med pa'i sa ru gzhag par bya'o / /
'di ni tshon dgye ba'i cho ga'i rim pa'o // //
de nas sngon du lhag par gnas par byas pa'i bum pa rnams dkyil 'khor gyi shar la sogs pa'i phyogs rnams su bzhi gzhag go / /
yang nub tu rnam par rgyal ba'i bum pa lnga'o / /
shar du rgyal ba'i bum pa drug pa'o / /
de'i steng du rnam par rgyal ba chen po'i dung ngo zhes pa ni bum pa drug gi phyogs so / /
bum pa bcu'i phyogs ltar na phyogs mtshams brgyad du brgyad dang nub kyi bum pa'i phyi rol du sor gnyis kyis ma reg par rnam par rgyal ba'i bum pa'o / /
shar gyi bum pa'i phyi rol du sor gnyis kyis ma reg par rgyal ba'i bum pa'o / /
de'i steng du rnam par rgyal ba chen po'i dung bcu gcig pa'o / /
de yang zhi ba dang rgyas pa dang las thams cad pa la dung ngo / /
gdug pa'i las thams cad la thod pa'o / /
dbang dang dgug pa la zangs dang gser ro / /
rengs pa dang rmongs pa la kham phor ro / /
de nas las dang mtshungs pa'i gos dang skud pas mgrin par dkri bar bya ste /
bzhag pa 'di ni bum pa dgra ma pa'i cho ga'o / /
de nas mtshams bzhi ru pha rol tu phyin pa la sogs pa bzhi bklag par bya'o / /
ga phur dang du ru ka dang a ga rul sogs pa'i spos sna tshogs phyogs mtshams brgyad du gzhag go / /
sna tshogs pa'i gos dang rgyal mtshan dang ba dan la sogs pa la gtso bo'i sngags dang /
oM badzra spar Na khaM zhes pa'i sngags brjod de /
rim pa bzhin gnas su dgram mo / /
dkyil 'khor gyi khang pa'i sgo rnams su rta babs la sna tshogs pa'i gos dang dril bu dang rnga yab rnams kyis brgyan pa'o / /
lo ma dang bcas pa'i chu shing gi ka ba dang gang ba'i bum pa kha rgyan dang bcas pa yang gzhag go / /
de nas slob dpon shar phyogs su bsdad la sgrub thabs su gsungs pa'i sdig pa bshags pa la sogs pa dang srung ba'i 'khor lo dang /
dkyil 'khor rgyal mchog dang /
las rgyal mchog dang /
thig le'i rnal 'byor dang /
phra mo'i rnal 'byor rnams kyi cho ga byas la /
bcu drug lo nyid lon pa yi / /
btsun mo shin tu rab tu mdzes / /
dri dang me tog dang ldan ma / /
de nyid legs par bslabs pa dang / /
de yi dbus su 'dod pa bya / /
yon tan rgya mtsho sna tshogs yum / /
sangs rgyas tshogs rnams spros pa dang / /
nam mkha'i khams su legs par brgyan / /
zhes pa rab tu gsungs pas phyi'i phyag rgya la snyoms par 'jug pa'am /
de ltar ma yin na ye shes kyi phyag rgya la snyoms par zhugs pa dang /
sbyor ba'i sgras spyan drangs pa'i ye shes kyi 'khor lo dzaHhUM baM hoH /
zhes pa'i sngags kyis dgug pa dang /
gzhug pa dang /
bcing ba dang /
dbang du bya ba rnams byas la zhabs bsil dang /
yon chab la sogs pa sngon du song bas bdag nyid la gzhug par byas pa dang /
chags pa chen pos zhu nas rdo rje'i lam nas byung ste /
lha mo'i pad+mar ye shes kyi 'khor lo spro bar bya'o / /
rdul tshon gyi dkyil 'khor bsgoms te /
gnas rnams kyi rim pas de rnams spro bar bya'o / /
de nas snying ga'i sa bon las mchod pa'i lha mo rnams spros la phyi dang gsang ba'i mchod pas mchod par bya'o / /
mchod pa de'i rim pa ni / /
oM AHhUM ho /
trai d+hA tu ke shwa ra kA la tsakra a r+g+haM pra tI ts+tsha sa pa ri wA rA twAM b+ha ga wA na me wa ra do b+ha wa shiSh+ya ny+tsa /
zhes gsol ba btab la yon chab kyi maN+Dal rdul tshon gyi phyi rol dang /
maN+Dal gzhan rnams rgyal gyi bum pa'i sngon du byas la sngags rnams kyi dang por oM dang tha mar na maHdang ldan pa'i sngags brjod cing me tog la sogs pas mchod pa ni /
bud+d+hA ya /
d+har+m+mA ya /
saM g+hA ya /
badzra satwA ya /
pradz+nyA pA ra mi tA yai /
swab+hA bi ka kA yA ya /
d+har+m+ma kA yA ya /
saM b+ho ga kA yA ya /
nirmA Na kA yA ya /
dz+nyAn badzrA ya /
tsit+ta badzrA ya /
bAka badzrA ya /
kA yabadzrA ya /
tsa tu ra bi mo k+She b+h+yo /
tsa tur brah+ma bi hA re b+h+yo /
sap+ta triM shad b+h+yo /
d+hi pak+Shi ka d+har+m+me b+h+yo /
tsa tur sI ti sA ha pra d+harma ska n+d+he b+h+yo /
sarba d+har+m+mA de sha ka b+h+yo /
rat+na tra yA ya /
shAkya mu na ye /
kA la tsakrAya /
dA na pA ra mi tA yai /
shI la pA ra mi tA yai /
k+ShAn+ti pA ra mi tA yai /
bI R+YA pA rami tA yai /
d+h+ya na pA ra mi tA yai /
pradz+nyApAr mi tA yai /
u pA yapA ra mi tA yai /
praNid+ha na pA ra mi tAyai /
ba la pA ra mi tA yai /
dz+nyAn pa ra mi tA yai /
dza ya g+haTe b+h+yo /
bi dza ya g+haTe b+h+yo /
sarba tsi t+no b+h+yo /
sarba mu dra' b+h+yo /
tsin+ta ma Ni yai /
d+har+m+ma g+ha Na T+yai /
d+harma shaM khA ya /
ka wa br-i k+ShA ya /
a k+Sho b+h+yA ya /
a mo g+ha sid+d+hA yai /
rat+na saM b+ha bA ya /
a mi tA b+hA ya /
bai ro tsa nA yai /
lo tsa n+yai /
mA ma kyai /
pa N+Da rA yai /
tA rA yai /
badzra d+hA twI shwa R+Ye /
badzra pA Na yai /
kha gar+b+hA ya /
k+Shi ti ga r+b+hA ya /
lo ke shwa rA ya /
sarba ni ba ra Ni b+ha ska m+b+hi ni /
sa man+ta b+ha drA ya /
gan+d+ha badzrA yai /
rU pa badzrA yai /
rA sa badzrA yai /
spaR+sha badzrA yai /
shap+ta badzrA yai /
d+har+m+m+mA d+hA tu badzrA ye /
uSh+NI ShA ya /
bi g+ha nA n+ta kA ya /
pra dz+nyAn ta kA ya /
pad+ma na ta kA ya /
ya mA n+ta kA ya /
staM b+hi N+ye /
mA ni N+ye /
staM b+hi N+yai /
a ti bI d+yA yai /
a ti nI la yai /
sarba d+ha ri NI b+h+yo /
Sha T+wAM gA ya /
zhes bya ba ni thugs kyi dkyil 'khor la mchod pa'i cho ga'o / /
badzra tsa rtsi kA yai /
badzra bA ra h+yai /
badzra ma he shwa R+Yai /
badzra bA ra h+yai /
badzra ma he shwa R+Yai /
badzra i n+d+yai /
badzra bra h+ma N+yai /
badzra ma hA la kyai /
badzra kau mA R+Yai /
badzra bi Sh+Na b+y+dai / /
aSh+Ta aSh+Ta ke na tsa tuH /
ShaSh+Thi badzra yo gi ni b+ho /
ShaDa triM shad Its+tsha b+h+yo /
zhes bya ba 'di ni gsung gi dkyil 'khor la mchod pa'i cho ga'o / /
badzra biSh+Na bai /
badzra nai ri t+yA ya /
badzra ag+nA ye /
badzred d+ha ye /
badzre n+d+rA ya /
badzre shwa rA ya /
badzra bra h+ma Ne /
badzra bi nA ya kA ya /
badzra kI rti ke yA ye /
badzra bA ya bai /
badzra ya mA ya /
badzra ya k+She b+h+yo /
ba ru N+yai /
bA ya byai /
yA mi N+yai /
yAk+Shi N+yai /
ma hA ba lA ya /
a tsa lA ya /
Tak+ki rA dzA ya /
nI la daN+DA ya /
sum+b+ha rA dzA ya /
ro dA k+Shi ye /
badzra shrI kha lA yai /
tsun+dA yai /
b+h+r-i ku T+yai /
mA ri ts+yai /
pra t+ye ka mA b+he de na Sh+Sh+Ti ut+ta ra traM sha ta badzra ti thi de bI b+h+ya /
Sh+Da triM shad pra tI ts+tsha b+h+yo /
badzra dza yA ya /
badzra ka rko Ta kA ya /
badzra bA su ka ye /
badzra a nan+tA ya /
badzra tak+Sha kA ya /
badzra ma hA pad+mA ya /
badzra ku li kA ya /
badzra shi kha pA lA ya /
badzra pad+mA ya /
badzra bi ja yA ya /
zhes bya ba ni sku'i dkyil 'khor la mchod pa'o / /
shwA nA s+yA yai /
su kAr s+yAyai /
byAg+h+rA s+yA yai /
dzaM bu kAs+yA yai /
ga ru DA s+ya yai /
u lU kA s+yA yai /
gr-i b+h+ra s+yA yai /
kAkAs+ya yai /
sarba b+hU te b+h+yo /
zhes bya ba 'di ni /
dur khrod brgyad rnams la mchod pa'o / /
badzra ts+n+d+rA ya /
badzra sA R+YA ya /
badzra maM ga lA ya /
badzra bud+d+ha ya /
badzra br-i ha spa ta ye /
badzra shu krA ya /
badzra sa nai sh+tsa rA ya /
badzra ke ta ba /
badzra rAha be /
badzra kA la a g+na ye /
badzra d+h+ru be /
badzra ga s+t+ya ya /
sarba na k+Sha tre b+h+yo /
dwA da sha rA si b+h+yo /
Sho Da sha kA lA b+h+yo /
da sha dika pA le b+h+yo /
nan di ke shwa rA ya /
badzra ma hA kA lA ya /
badzra g+haN+Da kar+NA ya /
badzra b+h+riM gi ni /
sarba k+She tra pA le b+h+yo /
sarba dU ti b+h+yo /
hA rI t+yai /
sarba sid+d+hi b+h+yo /
d+ha r+m+ma tsakrA ya /
b+ha dra ga DA ya /
badzra dun+du b+hi /
bod+hi br-i k+ShA ya /
gu ru bud+d+ha bod+hi satwa b+h+yo na mo na maHzhes bya'o / /
de ltar mchod pa'i dril bu dkrol zhing bstod pa bya'o / /
shes rab kyi me tog dang bcas pa'i rang gi byang chub kyi sems pad+ma'i snod du blugs la bdud rtsi ru byas pa myang bar bya ste /
'khor lo bde ba chen po'i rang bzhin du byas la gtso bo'i sngags brgya rtsa brgyad bzlas so / /
'khor rnams kyi sngags nyi shu rtsa gcig rtsa gcig dang yi ge brgya pa bzlas so / /
gsung bar 'gyur ba'i cho gas 'byung po thams cad la gtor ma sbyin pa ni /
phyogs rnams na gnas pa'i sgrub pa po'i grogs mchod dkyil 'khor srung du bcug la phyi rol du song la khro bo la sogs pa la gtor ma sbyin no / /
de nas cho ga lhag chad la sogs pa'i skyon zhi bar bya ba'i phyir gsung bar 'gyur ba'i cho gas zhib dang rgyas pa'i sbyin sreg slob mas byas te /
med par gyur na rang nyid kyis so / /
rdo rje shugs kyi ting nge 'dzin dang ldan pas me tog gi phreng ba'i sngags dang rkang pa bcu drug pa bzlos shing rdo rje gsor dril bu dkrol zhing shar sgo'i slob dpon dang stabs cig tu lan gsum du bskor ba bya'o / /
dkyil 'khor la bltas te gtso bo la me tog gi phreng ba phul la /
oM badzra ud+g+ha Ta ya sa ma ya pra be sha ya hUM /
zhes pa'i sngags kyis sgo bzhi phye bar bsams la /
oM sa ma ya pra be sha ya mi zhes pa brjod de /
slar yang me tog gi phreng ba gar bya zhing blangs nas rang gi mgo la gzhag go / /
'khor lo la phyag byas te sems can la dngos grub thams cad kyi bka' drin byin cig pas gsol ba gdab pa ste /
'di ni dkyil 'khor rab tu gnas pa'i cho ga'i rim pa'o / /
de nas dkyil 'khor la mchod pa byas la /
de'i phyi rol du legs par brtags pa'i nga rgyal la sogs pa'i skyon dang bral ba'i dge bsnyen la sogs pa bslab pa la gnas pa /
thos pa la sogs pa'i pha rol du song ba theg pa chen po'i sdom pa la mos pa rigs dang yon tan med pa dang gzugs ngan pa'i slob ma rnams kyang gzung bar bya'o / /
gal te de nyid mchog tu dad pa dang ldan pa rdo rje sems dpa'i sdom pa la lhag par mos pa rdo rje theg pa la slob dpon gzhan la mi phyogs pa ste /
de yang phyed dang bcas pa'i sum brgya las gsungs pa /
so so'i bslab pa la gnas pa'i / /
theg pa che la lhag par mos / /
'khor rnams bzhi po ma lus pa / /
gzugs ngan yon tan med pa dang / /
dman par gyur kyang dkyil 'khor gyi / /
cho gas rjes gzung lhag gnas bya / /
zhes pas so / /
de ltar slob ma gcig gam gnyis sam mang por gyur pa rnams maN+Dal byas pa dang pus mo gnyis sa la btsugs la me tog snyim par bzung ste /
'jig rten 'di la bde don dang / /
'jig rten pha rol bde don dang / /
'on kyang sangs rgyas thob don du / /
blo dang ldan pa 'jug par bya / /
zhes pa'i don go bar byas la rang gi kha nas gzhug cing rdo rje'i lam nas shes rab kyi pad+mar gnas pa la rang gi snying ga'i sa bon las spros pas shes rab dang bcas pa'i de bzhin gshegs pa rnams zhal nas zhugs te /
byang chub kyi sems su zhu nas dbang bskur bar bsams la /
de dkyil 'khor gyi shar sgor gnas pas 'jug pa'i gsol ba gdab pa ni /
skye dang rga dang 'chi ba dang / /
chu srin la sogs 'jigs pa yi / /
'khor ba'i rgya mtsho las 'don khyod / /
nga la ston pa mgon po che / /
bde ba chen por bdag 'tshal bas / /
byang chub chen po'i lam bstan pa / /
dam tshig de ni bdag la stsol / /
byang chub sems kyang bdag la byin / /
sangs rgyas chos dang dge 'dun te / /
skyabs gsum rnams kyang bdag la stsol / /
thar pa chen po'i grong mchog tu / /
mgon po bdag ni gzhug tu gsal / /
zhes brjod la /
de nas slob ma gcig gtso bor byas te /
bu tshur theg pa chen po yi / /
lam chen la ni chas pa po / /
sngags kyi spyod pa cho ga'i lam / /
khyod la yang dag bshad par bya / /
dus gsum la gnas sangs rgyas rnams / /
sku gsung thugs kyi rdo rje can / /
sngags kyi nus pa 'di nyid kyis / /
mnyam pa med pa'i ye shes thob / /
sngags kyi sbyor ba mnyam med pas / /
shAkya seng ge la sogs kyis / /
bdud sde shin tu mi bzad pa / /
stobs chen dag kyang de yis bcom / /
'jig rten pa rnams bsgral pa'i phyir / /
'khor lo bskor nas mya ngan 'das / /
thams cad mkhyen pa thob bya'i phyir / /
blo gros ldan pas de ltar mdzod / /
zhes pa'i don go bar bya'o / /
dkon mchog gsum la bdag skyabs mchi / /
sdig pa thams cad so sor bshags / /
'gro ba'i dge la rjes yi rang / /
sangs rgyas byang chub sems bskyed do / /
zhes lan gsum brjod la sangs rgyas dang byang chub sems dpa' thams cad bdag la dgongs su gsol / /
bdag ming 'di zhes bgyi ba dus 'di nas bzung nas /
ji srid snying po byang chub ma thob kyi bar du /
ji ltar dus gsum mgon po rnams / /
byang chub la ni nges mdzad ltar / /
byang chub sems ni bla med pa / /
dam pa mchog ni bskyed par bgyi / /
tshul khrims kyi ni bslab pa dang / /
dge ba'i chos ni sdud pa dang / /
sems can don byed tshul khrims gsum / /
bdag gis brtan por gzung bar bgyi / /
sangs rgyas chos dang dge 'dun rnams / /
bla na med pa'i dkon mchog gsum / /
sangs rgyas sdom pa la byung ba / /
dus 'di nas ni gzung bar bgyi / /
zhes pa dang /
rdo rje dril bu phyag rgya bla ma rnams te 'dod pa'i rdo rje rnams ni spyi bor gzung bar bgyi / /
rin chen rigs su 'dir ni sbyin pa sbyin bya 'khor lor rgyal ba mchog gi dam tshig bskyang bar bya / /
ral gri'i rigs su mchod pa bya ste gsal bar chu skyes rigs su sdom pa yang dag bskyang bar bya / /
sems can rnams kyi thar pa'i rgyu ru rgyal ba skyed byed rigs su byang chub sems ni bskyed par bgyi / /
zhes pa dang /
ma bsgral ba rnams bsgral ba dang / /
ma grol ba rnams grol bar bgyi / /
dbugs ma phyin pa dbugs dbyung zhing / /
sems can mya ngan 'das la dgod / /
ces pa yang brjod par bya'o / /
de nas yi ge drug gis bsrungs la /
de'i snying ga dang mgrin pa dang dpral ba rnams la sgra gcan dang /
nyi ma dang zla ba rnams la gnas pa nag po dang /
dmar po dang dkar po'i hUM dang AHdang oM rnams rnam par bsam par bya'o / /
de rnams brjod cing snying ga dang mgrin pa dang dpral ba rnams la dri chu dang /
me tog dang bcas pa'i rdo rjes reg la me tog dang /
bdug spos dang /
dri dang mar me dang lha bshos rnams dbul lo / /
de nas u du m+WA ra la sogs pa'i so shing sor bcu gnyis pa /
srog chags med pa 'khyogs pa ma yin pa /
pags pa ma bshus pa rma med pa /
dri zhim po'i chus bkrus pa dang /
steng gi cha la me tog bcings te /
slob ma kha shar du phyogs pa la sngags 'dis sbyin par bya'o / /
oM AHhuM ho haM k+ShaHbadzra dan+ta kA Sh+Tha tsa tur bi mo k+Sha mu kha bi shud+d+hi swa b+hA wa kA ya bA ka tsi t+ta dz+nyAn mu kha dan+tA A di ma laM bi sho d+ha ya bi sho d+ha ya swA hA /
zhes pas te de yang gru bzhi pa khru bzhi dang ldan pa la /
ba lang gi lci ba la sogs pas byugs pa'i maN+Dal la oM AHhUM /
zhes pa lan bdun brjod nas so la brud de bskyur ro / /
so shing maN+Dal la lhung ba de gang du phyogs kyi dbye bas 'byung bar 'gyur ba'i dngos grub brtag par bya'o / /
maN+Dal gyi phyir song na dngos grub med do / /
de nas dri zhim po'i chu bdud rtsi lnga dang bcas pas khyor ba gsum blud pa ni /
oM hrIHbi shud+d+ha d+har+m+mA sarba pA pA ni tsA s+ya sho d+ha ya sarba bi ka la pA na a pa na ya hUM zhes brjod pas so / /
de nas mnyam par gzhag pa la nye bar gnas te /
hUM las byung ba'i ku sha steng gi cha mnyam pa la de nyid dang yi ge drug pa bzlas pa ni stan gyi don du'o / /
de ltar yang sngas kyi don du d+hIHlas byung ba de nyid dang /
yi ge drug pa bzlas so / /
de yang oM badzra tI k+Sh+Na zhes pa brjod la sbyin par bya'o / /
de nas skud pa dmar po sum sgril hUM las byung ba la de nyid dang yi ge drug pa bzlas te /
mdud pa gsum byas pa rgyud dang rgyud las gsungs pa'i rgyu mtshan gyis bcing ba ni /
oM bud+d+ha mai tri rak+Sha ra k+Sha sar+b+ba na swA hA /
zhes brjod pas so / /
de nas dpral ba dang /
mgrin pa dang /
snying ga dang /
lte ba dang /
gsang ba dang /
gtsug tor rnams su oM AHhUM ho haM k+ShaH /
zhes pa'i rigs drug rim pa bzhin bkod la sngags 'dis rdo rje sems dpa' bskul ba ste /
oM a A aM aHbadzra sa twA ma hA su kha badzra kA la tsakra shi Sh+ya s+ya a b+hi mu kho b+ha ba sa na tuSh+Ta b+ha ba /
wa ra do b+ha wa kA ya bA ka tsi t+ta a d+hi Sh+ThA nAM ku ru ku ru swA hA /
zhes pas so / /
de nas 'khor ba la gnas pas sangs rgyas kyi chos rnyed par don te /
de thob pas sdug pa bsngal ma lus pa dang bral bar 'gyur zhes pas 'jigs pa las gzengs bstod pa ni /
mngal du mngal gnas nyid dang skye ba'i dus dang byis pa'i rang bzhin rnams kyis mi bzad sdug bsngal lo / /
gzhon nu lang tsho dag la bud med nor dang bkra shis 'dod pas nyon mongs sdug bsngal chen pos gang / /
rga dang 'chi ba'i sdug bsngal chen po dag ste slar yang du 'bong la sogs 'gro drug 'jigs ster ba / /
'gro ba 'di rnams ma lus sgyu ma la rmongs gyur pas sdug bsngal ba las sdug bsngal 'gyur ba'o / /
'khor ba'i nang nas gal te mi nyid dag tu gyur kyang chos kyi blo ni brgya lam zhig la'o / /
de las dge ba'i dbang gis sangs rgyas nyid la rjes chags gyur kyang dang po'i theg par rab tu 'jug /
de las dpal ldan rdo rje'i theg pa dang ni ma lus snying po sgom pa'i blo 'jug brgya lam na'o / /
de las sangs rgyas nyid de 'dod chags bde ba'i go 'phong la 'jug e ma'o shin tu dka'o / /
zhes pa dang /
bskal ba bye ba grangs med par / /
gang gis sngon du sdig byas pa / /
dkyil 'khor 'di 'dra mthong ba yis / /
de rnams ma lus zad par 'gyur / /
gang dag spyod pa mchog 'di la / /
blo gros shin tu dri med pas / /
sdug bsngal rnams la gnas pa yi / /
ngan song skye ba 'joms par byed / /
bdag nyid chen po khyed rnams kyis / /
rnyed pa mnyam med de ring rnyed / /
gang zhig rgyal ba sras bcas pa / /
bstan pa 'di la khyed rnams kyis / /
thams cad yongs su gzung bar gyis / /
bdag nyid chen por bskyed pa des / /
khyed rnams theg pa chen po la / /
legs par bgrod par 'gyur ba yis / /
de phyir 'di ni lam gyi mchog /
theg chen 'byung ba'i gzhi yin pas / /
gang zhig 'gro bar 'gyur ba rnams / /
de bzhin gshegs pa rnams su 'gyur / /
zhes pas so / /
de nas de nyid yi ge drug gis bsrungs la bzlas pa'i don du de nyid byin te nang par snga bar rmi lam smros shig / /
ces bsgo nas yol ba'i phyi rol lam /
gnas gzhan du seng ge ltar nyal bar bya'o / /
'di ni slob ma lhag par gnas pa'i cho ga'i rim pa'o / /
de nas bdag nyid dkyil 'khor gyi lho phyogs su / /
oM ho badzra ka ma la da la gar+b+he sha s+dzabadzra su kha ma hA ni traM ka ro mi ya thA tA thA ga te /
na kr-i tA haHhA swA hA /
zhes pas nya las lhag par gnas par bya ste /
slob dpon nyal ba ni nub tu mgo bo dang shar du rkang pa'o / /
gal te bsgoms pa'i stobs kyis rmi lam brtags pas /
sangs rgyas dang byang chub sems dpa' dang /
lha mo'i tshogs kyi la gag la pi wang la sogs pa gzung ba mthong bas dag par 'gyur ro / /
yang na rdo rje rnal 'byor ma rnams thod pa dang gri gug phyag na gzung ba dang /
khro bo'i rgyal po rnams kyis bdud dang bgegs dang log par 'dren pa la sogs pa rnams rnam par 'joms par byed pa dang /
srung ba'i 'khor lo byed pa mthong na dge ba'o / /
'on te gang yang ma mthong na 'bring po'o / /
'on te bdud kyi tshogs rnams bkres pa dang /
skom pa dang lus rid pa skams pa rnams kyi lag na thod pa dang gri gug gzung ba rnams ni skye bo dam pa rnams la bya ba ma yin pa byed par 'dod pas /
slob dpon nam slob mas mthong na ngan pa'i mtshan ma'o / /
de lta bu mthong na slob dpon nyal sa spes te /
dkyil 'khor gyi shar phyogs kyi sa gzhi la bsdad la srung ba'i 'khor lo bsgom pa dang /
yang de rnams la bsrung bar 'gyur ba'i cho gas gtor ma chen po sbyin par bya ba ni /
de yang oM phreM badzra DA ki nI badzra d+hA twI shwa ri ga ga na swa b+hA wa sarba dra byA ni bi sho d+ha ni sarba dra byA bi sho d+ha ya hUM phreM phaT /
ces pa ni bgegs nye bar zhi bar bya ba'i gtor ma sbyang ba'i sngags so / /
de nas sangs rgyas rnams spyan drang bar bya ba ni sangs rgyas yab dang yum du bcas par gyur pa dang /
sras bcas 'khor rnams lhan cig grogs dang 'brel pa rnams / /
lha dang lha mo'i tshogs rnams 'dus pas bskor ba yis /
dgyes gyur rdo rje sems dpa' mchog nyid gshegs su gsol / /
zhes pa 'dis de bzhin gshegs pa la sogs pa rnams rang rang gi khams la gzhug par bya'o / /
de nas rdo rje'i phyag rgyas rdo rje mkha' 'gro ma rnams spyan drang ba'i sngags 'di lta ste /
oM ha hA hi hI badzra b+hai ra ba A kar+Sha ya A ka R+Sha ya /
pra we sha ya pra we sha ya /
ban+d+ha ya b+n+d+ha ya /
to Sha ya to Sha ya /
dzaHhUM baM hoH /
badzra DA ki nI nAM hr-i da yaM hUM hUM phreM phreM phaT /
ces pas so / /
de nas rdo rje'i phyag rgyas rdo rje mkha' 'gro ma rnams la gtor ma dri dang /
me tog dang /
bdug spos dang /
mar me dang /
mchod yon dang /
'bras bu ma nyams pa rnams dang bcas pa gsung bar 'gyur ba'i cho gas sbyin par byas pas phyi rol gyi dur khrod kyis gzhi la bza' ba dang btung ba byed par bsam mo / /
de nas bdud dang bgegs la sogs pa bzhi bar bya ba'i don du rkang ba bcu drug pa dang phreng ba'i sngags bzlas pa ste /
cho ga 'di thig 'debs ba'i skabs su yang go bar bya'o / /
'di ni bgegs nye bar zhi bar bya ba'i cho ga'i rim pa'o / /
de nas nang par snga bar rdo rje slob dpon gyis gtor ma gtang ba dang dkyil 'khor gyi khang pa nas 'thon la slob ma rnams la rmi lam dri bar bya ste /
mi dge na phreng ba'i sngags kyis yang dag par bsrung ngo / /
de nas dkyil 'khor gyi khang par 'jug pa'i dus su bdud la sogs pa nye bar zhi bar bya ba'i don du sgrub thabs su gsungs pa'i cho gas srung ba'i 'khor lo sngon du song bas /
bcom ldan 'das kyi rnal 'byor la dmigs pa dang /
yan lag drug dgod pa dang /
phyag rgya drug dang phyag rgya bzhi dgod par byas la /
de nas slob ma rnams kyis /
oM pra we sha b+ha ga wA na ma hA su kha mo k+Sha su raM sarba sid+d+hi su kha pra daM par ma su kha ut+ta ma sid+d+h+ya dzaHhUM baM hoH /
pra sid+d+h+ya swA /
zhes pas gsol ba btab la /
'jug pa ni bskor ba byas te nub sgo ru bsdad nas dkyil 'khor gyi shar sgo dbye ba la sogs pa'i sngags 'di lta ste /
oM badzra ud+d+ha Ta ya /
sa ma ya pre be sha ya hUM /
zhes pas so / /
de nas dkyil 'khor la me tog gi phreng ba 'bul ba'i sngags ni /
oM par ma ma hA su khA sha ya su la lI ta bi lA sa mi ta na mi te rna mA mi b+ha ga wA n+taM dzaH hUM baM hoH hi hi hi hi hIHpra tI ts+tsha ku su ma any+dza liM nA tha hoH /
zhes pas so / /
slar blangs te rang gi spyi bor bcing ngo / /
de nas 'khor lo dang bcas pa'i gtso bo bla mar dmigs la dbang bskur ba don du gnyer bas gsol ba gdab pa'i sngags kyi tshig ni /
oM haM hAM hiM hIM hr-IM hr-IM huM h+l-iM h+l-IM /
A I r-I U l-I badzra Da ki n+yo badzrA mr-i ta g+ha Te /
a b+hi Shi ny+tsa tu mAM swA hA /
oM aM iM r-i uM l-iM sarba bud+d+ha badzra mu ku tam ma ma bany+tsa bud+d+ha A t+ma ma kaM ban+d+ha yan+tu huM hUM phaT /
oM a A aM aHha hA haM haHphreM hoH sarba pA ra mi tA ma ma badzra pa TaM ban+d+ha yan+tu huM hUM phaT /
oM hUM hoH /
bi d+nyA na swa b+hA bai kA ru NA pra dz+nya' A t+ma ke badzra badzra g+ha N+Te sa bya u t+ta ra ka ra yo rma ma badzra sa twAH sa pra dz+nyo da dA tu hUM hUM phaT /
oM a A e I yar 'a ra o au al Al aM AM /
sarba bo d+hi sa twaHb+hAR+YAHsarba dA sarba kA ma u pa b+ho gaM badzraM pra taM ma mA dA dA n+tu swA hA /
oM ha hA ya yA ra rA wa wA la lA sarba kro d+ha rA dzAH /
sa b+hA R+Ya /
me tri ka' ru NA ma di ta u pe k+ShA sarba sa ma twa swa b+hA waM badzra pUrbaM ga ma nA ma me dA dA n+tu huM hUM phaT /
oM e pad+ma badzra tsi h+nau pra dz+nyau ba au maN+Dal /
a d+hi pa tI badzra su kha dz+nyA nA ga ma ma dad tAM hi haHhuM hUM phaT /
ces pas so / /
de nas dbang bdun rnams kyis dbang bskur bar bdag nyid bsam par bya'o / /
de nas dbang bdun thob par nga rgyal bskyed pa ni /
oM sarba tA thA ga ta sa p+ta a b+hi Sha ka sa p+ta b+hU mu p+r+wa p+to haMH /
zhes pa ste /
dbang bdun rjes su gnang ba'i cho ga'o / /
de nas yang sngags pas bum pa la sogs pa'i dbang gong ma don du gnyir par bya ba'i tshig 'di lta ste /
oM oM pra dz+nyA u pa yau ka la sha a b+hi She kaM med da dA tAM huM hUM phaT /
oM AHpradz+nyA u pA yo gu h+ya a b+hi She kaM med da dA tAM huM hU phaT /
oM hUM pra d+nyA u pA yau badzra sa twa bi shwa ma' ta ro pradz+nyA dz+nya' na a b+hi she kaM me dang dA twaM hUM hUM phaT /
ces pas gsol ba gdab bo / /
de nas 'chad par 'gyur pa'i cho gas bdag nyid la dbang bskur bar bsam mo / /
de nas de ltar bsam nas /
oM oM badzra sa twe na badzra ka la sha a b+hi She ke na a b+hi Shi k+to badzra btwa tsalA b+hU mi lam d+ho haM /
oM AHbadzra twe na gu h+ya a b+hi She ke na a b+hi shi k+to badzra sa twa yu wa rA dzo na wa b+hU mi lab d+ho haM /
oM b+hUM badzra te na pra dz+nyA dz+nyA ni na a b+hi she ke na a b+hi shi k+to dwi tI ya badzra d+ha ro haM d+ha r+m+mA me g+ha b+hU mi lab d+ho haM /
zhes pas dbang gong ma'i nga rgyal bya ba'i cho ga'o / /
de nas dbang gong ma bas kyang gong ma'i dbang bzhi pa'i man ngag don du gnyer ba'i sngags kyi tshig 'di lta ste /
oM ho pradz+nyA u pA ya A t+ma kaM /
badzra sa twa ma hA mu drA dz+nya' na a b+hi she kaM mi pra yats+tsha oM AHhU~Mho phaT /
cas pas gsol ba btab nas bdag nyid dri ma dang bral ba'i dbang bskur bar bsams la /
de nas rdo rje sems dpa'i nga rgyal bya ba ni /
oM ho d+har+m+mA d+hA ya k+Sha ra tsa tu r+tha a b+hi she ke na /
a b+hi shi k+to badzra sa twe na A t+ma nA hAM /
gnyis pas bcu gnyis pa thob pa rdo rje sems dpa' don chen po mchog tu mi 'gyur ba 'jig rten gsum las rnam par rgyal pa /
bcom ldan 'das dus kyi 'khor lo e waM yi ge zhes bya ste /
dbang gong ma las kyang gong ma'i cho ga'o / /
de nas slob dpon gyi bya ba thams cad la /
rjes su gnang ba thob nas slob ma la dbab par bya'o / /
bde ba chen po'i bdag nyid shes rab dang thabs kyi rang bzhin /
de kho na nyid kyi bstod pa sngon du song bas /
dkyil 'khor gyi dngos grub 'dod pa pos bden pa'i byin brlabs bya ba'i tshigs su bcad pa brjod pa 'di lta ste /
nam mkha' las ni byung dang mtshungs / /
thog ma tha ma med pa'i mchog /
rdo rje sems dpa' rang bzhin gyis / /
dngos grub kun gyi dam pa stsol / /
mi bskyod rdo rje'i dngos grub ni / /
dbang po chen po lhag pa'i lha / /
rgyal ba rdo rje thams cad 'dzin / /
bdag la dngos grub mchog 'gyur stsol / /
skyon rnams spangs pa'i rtag pa nyid / /
chags pa che las rjes su chags / /
chags pa chen po dga' ba che / /
de nyid dngos grub bdag la stsol / /
shin tu dag pa'i chos kyi mchog /
sngon du grol ba'i de bzhin gshegs / /
kun du bzang po kun gyi bdag /
byang chub sems kyi dngos grub stsol / /
dbang po chen po phyag rgya che / /
rdo rje'i dngos grub mchog chen po / /
dngos grub kun gyi dam pa nyid / /
sna tshogs yum gyi yab kyis stsol / /
sems can kun gyi yid la khyab / /
sems can kun gyi snying la gnas / /
sems can kun gyi yab gyur pa / /
'dod pa'i rtse mo dam tshig che / /
bden pa'i ye shes mchog gyur pa / /
shes rab thabs bdag dkyil 'khor gyi / /
bden pas bdag la mgon po kye / /
'dod pa yongs su gnang bar mdzod /
ces pas so / /
'di ni slob dpon bdag 'jug gi cho ga'i rim pa'o / /
de nas slob ma lhag par gnas pa byas pa rnams khrus byas te /
dri zhim po la sogs pas dag par byas nas brtul zhugs blang bar bya ba ni /
gsod dang mi bden pa dang gzhan gyi bud med rnams spang de bzhin gzhan nor chang 'thung dag kyang ste / /
'khor bar rdo rje'i zhags pa rang gi dge ba 'joms par byed pa sdig pa lnga po 'di nyid rnams / /
gang zhig gang gi dus su byung ba'i lha dang mi yi bla ma de yi ming gis rab tu sbyin byas pa'i / /
sna tshogs gtso bo'i bka' stsal 'di yis srid pa'i 'jigs pa 'joms pas khyed rnams kyis kyang bskyang bar gyis / /
rgyan 'gyed kha na ma tho bcas pa'i zas dang tshig ngan klog dang 'byung po lha min chos rnams dang / /
ba lang byis pa bud med skyes pa rnams dang lha dang mi rnams bla ma lnga ni gsad mi bya / /
grogs dang rje bo dang ni lha dang mi yi bla ma dge 'dun dbyugs 'byin rnams la 'khu ba dang / /
dbang po rnams kyis yongs su chags rnams min te srid pa'i bdag po'i brtul zhugs nyi shu rtsa lnga'o / /
zhes so / /
de nas yol ba'i phyi rol du slob ma rnams dkyil 'khor gyi gtso bor dmigs la /
oM sarba ta thA ga ta a nut+tar bo d+hi a laM ka ra bsta pU dza me g+ha sa mu dra spa ra Na sa ma ye hUM /
zhes pas smad g.yogs bcing ngo / /
oM badzra rak+Sha haM zhes pas stod g.yogs la'o / /
oM badzra uSh+NI Sha hUM phaT /
ces pas thod pa la'o / /
oM dwA da sha aM gi ka ni ro d+ha ri Ne hUM phaT /
ces pas mig ras bcing ngo / /
A khaM bI ra hUM /
zhes pas me tog gi phreng ba 'dzin du gzhug go / /
de nas slob mas dkyil 'khor du 'jug yon phul ba dang /
rnam par rgyal ba'i dung gi chus gtor te /
snying ga dang mgrin pa dang dpral ba rnams su gdan gyi steng du yi ge gsum gyi 'od zer gyis lus dri ma med par byas te /
hUM zhes brjod nas dkyil 'khor gyi shar gyi sgo ru gnas pa las kyi rdo rjes gzung ba dang /
dkyil 'khor du 'jug pa dri bar bya ba ni /
kye ho bu sdug khyod su yin zhes pa'i lan /
bde chen skal ldan bdag lags so zhes pa brjod na /
de nyid brjod du gzhug go / /
oM sarba yo g+tsit+ta uta pA da yA mi /
zhes pas byang chub kyi sems bskyed la me tog dang bcas pa'i rdo rje snying gar bzhag la /
oM su ra te sa ma ya s+t+waM ho sing+ng+hi badzra ya thA su khaM /
zhes pa brjod cing rdo rje la 'dzin du gzhug go / /
de nas brjod pa /
deng khyod de bzhin gshegs pa thams cad kyis byin gyis rlob pas khyod kyis de bzhin gshegs pa thams cad kyi mchog tu gsang ba'i dkyil 'khor chen po 'di dkyil 'khor mi mthong pa rnams la smra bar ma byed cig ces brjod la /
oM big+ha nAn+ta kr-i ta hUM /
zhes pas dgug par bya'o / /
de nas yang /
A khaM bI ra hUM /
zhes pas yol ba'i nang du bcug ste /
oM ma hA ra ta su to Sh+ya su su kho badzra sa twa AR+Ya sid+d+h+ya maM /
zhes brjod cing bskor ba bya'o / /
de nas thal mo sbyar la shar sgo nas brjod pa /
oM sarba ta thA ga ta pU dzA u pas+thA na ya At+ma naM nI R+YA ta yA mi sarba ta thA ga ta badzra s+t+wa a d+hi tiSh+Tha mAM /
oM sarba ta thA ga ta pU dzA karma Ne At+ma naM ni R+YA ta yA mi /
sarba t+thA ga ta badzra karma ku ru maM zhes pas so / /
de nas lho phyogs nas oM sarba ta thA ga ta pU dza a b+hi She ka ya At+ma naM niR+YA ta yA mi /
sarba ta thA ga ta badzra r+t+nA b+hi Shiny+tsa maM zhes pas so / /
de nas nub phyogs nas oM sarba bud+d+ha pU dza u pa s+thA nA ya At+ma naM niR+YA ta ya maM sarba ta thA ga ta badzra bai ro tsa na a d+hi tiSh+Tha maM zhes pas so / /
de nas byang phyogs nas oM sarba ta thA ga ta pU dza pra wa rta nA ya At+ma naM ni R+YA ta yA mi sarba ta thA ga ta badzra d+har+m+ma pra wa rta yamaM zhes pas so / /
de nas yang shar phyogs su 'ongs nas oM gu ru tsa ra Na u pa s+thA nA ya At+ma naN ni R+YA ta yAmi oM sarba sa twa pa ri trA NA ya /
At+ma naM ni R+YA ta yA mI /
zhes pa'i don go bar byas la klag tu gzhug go / /
de nas yang /
deng khyod de bzhin gshegs pa thams cad kyi rigs su zhugs pas de'i phyir rdo rje ye shes skyed do / /
ye shes des de bzhin gshegs pa thams cad kyi dngos grub rnams kyang thob na dngos grub gzhan lta ci smos /
gal te khyod kyi dam tshig 'das na sdug bsngal chen po ster bar 'gyur bas de'i phyir khyod kyis 'di dkyil 'khor ma mthong ba rnams kyi sngon du smra bar mi bya'o zhes brjod de /
mgo la rdo rje bzhag la dril bu dkrol zhing brjod pa /
'di ni dam tshig rdo rje ste / /
gal te smras na mgo bo 'gems / /
zhes pa go bar byas la /
snying gar rdo rje gzung ste /
oM dus kyi 'khor lo khyod nyid kyi / /
snying la yang dag gnas pa ste / /
gal te gzhan la smras pa na / /
de ma thag tu dran te gshegs / /
zhes pa'i bka' stsal byin la rnam rgyal gyi dung mthe bong dang srin lag gis blangs te /
de yi khar sbyin par bya zhing / /
'di ni khyod kyi dmyal ba'i chu / /
dam tshig 'das na sreg par byed / /
dam tshig bsrungs na dngos grub thob / /
'thung cig rdo rje bdud rtsi'i chu / /
zhes brjod cing mna' chu blud do / /
deng nas brtsams te khyod kyi dus kyi 'khor lo nga yin pas gang bsgo ba khyod kyis bya dgos so / /
de phyir bag dang ldan par gyis shig /
mi mthun pas rkyen byas nas dmyal bar lhung bar ma byed cig ces brjod do / /
'di ni dam tshig gi chu'i cho ga'o / /
de nas dngos grub nges pa'i don du bsgrub pa sngon du byas la mtshan nyid dang ldan pa'i slob ma la lha dbab par bya'o / /
de yang 'du 'dzi med pa'i gnas su dus kyi 'khor lo'i rnal 'byor la gnas la bzlas pa dang /
sbyin sreg gis mnyes par bya ste /
dbab pa'i nus pa dang ldan pas /
slob ma mdun du bzhag la skad cig gis stong par btang ba'i rjes la a yig las 'od dpag tu med par bskyed de /
oM sarba ta thA ga ta sh+tsa a d+hi t-iSh+Tha na taM kA la tsa gro me A we sha tu /
zhes brjod pa dang /
de'i lte bar laM las byung ba'i sa'i dkyil 'khor gru bzhi pa ser po 'khor los mtshan pa dus me'i steng du ho ser po'o / /
snying gar yaM las byung ba'i rlung gi dkyil 'khor g.yo ba'i ba dan gnyis kyis mtshan pa nag po gzhu'i rnam pa sgra gcan gyi steng du hUM nag po'o / /
mgrin par raM yig las byung ba'i me'i dkyil 'khor gru gsum dmar po rin po ches mtshan pa nyi ma'i steng du AHdmar po'o / /
dpral bar waM yig las byung ba'i chu'i dkyil 'khor zlum po dkar ba bum pas mtshan pa zla ba'i steng du oM dkar po rnams rnam par bsgoms te /
bdag nyid kyi snying ga'i sa bon gyi 'od zer gyis ye shes dang thugs dang gsung dang sku'i rdo rje rnams spyan drangs la rim pa bzhin du ho huM AHoM rnams la thim par bsgom par bya'o / /
de nas rkang pa dag gi 'og tu yaM las rlung gi dkyil 'khor gyis sbar ba'i raM las byung ba'i me'i dkyil 'khor raM gyis mtshan pa dmar po gru gsum pa steng du d+dz+haiHyig ste de dag gi 'od zer gyis bskyod pas ho la sogs pa'i 'od zer yang bskyod nas lus kun yongs su gang bar bsgom zhing /
bdud rtsi lnga dang bcas pa'i bdug spos kyis bdug cing dril bu dkrol te /
oM a ra ra ra ra la la la la badzra A we sha ya hUM /
zhes pas dbab par bya'o / /
'di'i 'bras bu rgyud du shes par bya'o / /
de nas oM AHhuM ho /
zhes pa'i sngags kyis me tog mgo la bzhag na babs pa de gshegs par 'gyur ro / /
yang mgo bo dang /
snying ga dang /
gtsug tor rnams su /
oM hUM haM rnams thabs kyi'o / /
lte ba dang /
mgrin pa dang /
gsang ba rnams su /
hoHAH k+ShaHrnams shes rab rnams kyi'o / /
'di ni dbab pa'i cho ga'i rim pa'o / /
de nas slob ma dkyil 'khor la lta ru bcug la mig sngar cir snang dris nas /
kha dog gi dbye bas phrin las kyi dbye ba go bar bya'o / /
de nas mthe bong gnyis lag pa g.yas pas rdo rje dang bcas pa bzung la rdo rje'i gar bya zhing rtsa ba'i sngags sam yi ge drug pa bzlas shing bskor ba gsum byas te /
bden pa'i byin gyis brlab pa bya ba ni /
'di ltar dkyil 'khor dam pa 'dir / /
bdag gis slob ma bcug pa yi / /
bsod nams gang gis 'di la mdzod / /
lha rnams rigs kyi rim pa yis / /
dngos grub ji bzhin 'di las 'byung / /
gang du lhung bde yi rigs / /
gang gis bsod nams nus pa yis / /
de bzhin dkyil 'khor 'di las 'byung / /
'di ni mig ras dang bcas pa'i dkyil 'khor du 'jug pa'i cho ga'i rim pa'o / /
de nas sngon gyi me tog gi phreng ba las me tog gcig phyung ste snyim pa rnam par dag pa'i don du me tog de'i snyim par byin la slob ma de nyid kyi yi ge sbar bar byas pa'i sdig pa rnam par dag par bsam mo / /
slob dpon gyis kyang de ltar byin gyis brlab pa'o / /
de nas dad pa dang mos pa sngon du song bas /
mdun na gnas pa'i dkyil 'khor la dmigs te dkyil 'khor de ru 'jug par bsams la /
oM sarba ta thA ga ta ku la bi shod+ha ni swA hA /
zhes brjod la /
de bzhin gshegs pa lnga'i mtshan ma rgyal ba'i bum pa'i steng du gzhag pa la'am /
thang ka la dor ba ste /
de dang dus mtshungs su mig ras bshu bar bya'o / /
gal te sngon du me tog dor nas /
de nas bshu na sngags 'di brjod pa ste /
oM de bya in+d+ra yA ni ung+g+ha Ta ya swA hA /
zhes pas mig dbye bar bya'o / /
me tog gang lhung ba de nyid rigs kyi lha'o / /
rigs kyi lha de nyid kyi las kyi phyag rgya'i dngos grub 'grub par 'gyur ro / /
me tog de nyid blangs la phreng ba la btags te /
oM pra ti gr-ih+Na twa mi maM sa twa ba la zhes pas slob ma'i mgo la gdags so / /
de nas kyai rdo rje ltos shig ces brjod la /
lha rnams kyi ming sngon du song bas dkyil 'khor gyi gtso bo la sogs pa bstan pa dang brjod pa /
dkyil 'khor dam pa 'di la ltos / /
da ni dad pa rab tu bskyed / /
khyod ni sangs rgyas rigs su 'gro / /
sngags dang phyag rgyas byin gyis brlabs / /
dngos grub phun sum tshogs pa dang / /
dam tshig mchog ni thob par 'gyur / /
rdo rje pad+ma mchog la rol / /
sngags rnams la ni brtson par gyis / /
zhes pas go bar byas la /
oM badzra maN+Dal ma hA maN+Dal ma pra wiSh+To haM /
yo ga maN+Dal la ma hA maN+Dal mA da riSha to haM /
gu h+ya maN+Dal la ma hA maN+Dal d+k+Shi to haM /
zhes brjod la dam tshig brjod pa /
hoHhoHzhes pa 'di ni me tog dor ba dang /
slob ma la dkyil 'khor bstan cing gzhug pa'i cho ga'i rim pa'o / /
de nas chu la sogs pa'i dbang bskur ba'i don du bla ma'i kun du slob ma pus mo sa la btsugs te thal mo sbyar te /
byang chub rdo rjes sangs rgyas la / /
dbang mchog dam pa byin pa ltar / /
bdag kyang bskyab pa'i don gyi phyir / /
nam mkha' rdor sogs deng bdag stsol / /
zhes brjod la gsol ba gdab pa'o / /
de nas slob dpon gyis gsung bar 'gyur ba'i rim pas shar gyi sgo ru rnam par bzad par bya'o / /
de nas slob dpon gyis slob ma'i lag pa g.yon pa nas bskyod cing las kyi rdo rje dang bcas pas bskor ba bya zhing byang sgor khrid la /
der gdan la bsdad de /
de'i snying ga'i sa bon gyi 'od zer gyis phyogs kun na gnas pa'i de bzhin gshegs pa dang /
rig pa'i lha mo rnams spyan drangs te /
mchod nas slob ma la dbang bskur ba'i don du /
sangs rgyas rnams la rdor 'chang gis / /
dbang bskur bzhin du 'gro ba rnams / /
bsgral phyir yon tan 'byung ba'i gnas / /
de ltar 'di la gnang bar zhu / /
zhes gsol ba btab nas /
de nas de bzhin gshegs pa shes rab dang bcas pa chags pa chen pos zhu ste /
rnam par snang mdzad kyi lam nas zhugs pa dang /
rdo rje'i lam nas phyung ste zhu ba de yang slob ma'i zhal nas zhugs pas lha mo'i pad+ma na gnas pa skad cig gis sku rdo rje shes rab dang bcas pa'i gzugs ye shes sems dpa' dang tha mi dad pa la dbang bskur ro / /
yang zhal dang phyag la sogs pa dang ldan pa'i cha byad can pad+ma nas 'thon pa la spyan ma la sogs pa dang bcas pa nam mkha'i khams gang bar gnas pas gdugs dang /
rgyal mtshan dang /
ba dan dang /
na bza' dang /
sgra dang /
gar dang /
glu dang /
gur gum dang /
ga bur dang /
me tog la sogs pa'i char dang /
byang chub sems kyis gang ba'i bum pa dkar po phyag gis bzung bas /
slob ma de yang pad+ma nas phyung ba la dbang bskur ro / /
gzugs rdo rje ma la sogs pa lha mo rnams kyis brjod pa /
bkra shis gang gis sems can kun gyi snying la gnas / /
sems can ma lus rang bzhin kun mkhyen mchog gyur pa / /
skyed byed kyis bskyed bde chen ji lta ba bzhin du / /
de ltar dbang gi mchog gis 'dir ni bkra shis stsol / /
dpal dang ldan pa ri bong dang ni mtshungs pa yi / /
'jig rten gsum gyi mgon po dri ma gsum dang bral / /
mtsho las byung ba'i pad+ma dang mtshungs sangs rgyas spyan / /
de yi bkra shis zhi bar byed pa de stsol cig /
de yis gsungs pa'i rab mchog g.yo ba med pa dze+e /
mi dang lha yi mchod gnas 'jig rten gsum du grags / /
chos kyi mchog tu gyur pas 'gro rnams zhi bar mdzod / /
de yi bkra shis zhi bar byed pa de stsol cig /
dam pa'i chos dang ldan zhing thos pa'i bkra shis ldan / /
dge 'dun mi dang lha dang lha min yon 'bras ster / /
gang zhig dpal ldan gnas pa'i tshogs kyi mchog gyur pa / /
de yi bkra shis zhi bar byed pa de stsol cig /
ces pa'i bkra shis kyi glu 'di yis nye bar byed pa ste /
bdag nyid la sogs pas kyang ngo / /
de nas lus dag pa'i don du sgrol ma la sogs pa'i sngags kyis bum pa thams cad nas chu blangs te /
rnam rgyal gyi dung phor du blugs nas gtsug tor dang /
dpung pa'i tshigs g.yas pa dang /
g.yon pa dang /
de ltar dpyi mgo'i tshigs dag las /
dbang bskur ba ni rdo rje che / /
khams gsum kun gyis phyag byas pa / /
gsang ba bzhi ni 'byung ba'i gnas / /
byin cig sangs rgyas thams cad kyis / /
zhes pa dang /
oM A I r-I U l-I pany+tsa d+hA tu bi shod+ha ni swA hA /
zhes brjod cing rnam rgyal gyi dung phor gyi chus dbang bskur ba ni khams lnga lha mo lngar bskyed pas so / /
de nas cod pan gyi dbang bskur ba la yang gnas lngar sngags 'dis dbang bskur ba ni phung po lnga de bzhin gshegs pa lngar bskyed pas /
oM a I r-i u l-i pany+tsa ta thA ga ta pa ri shud+d+ha swA hA /
zhes pas so / /
de nas rin po che'am /
gser ram ras las byung ba'i cod pan la sngags 'di brjod de mgo la bcing bar bya'o / /
de ltar dbang gnyis kyis khams dang phung po rnam par dag pa ni lus yongs su dag pa ste / /
'di ni chu dang cod pan gyi dbang bskur ba'i cho ga'o / /
de nas g.yas su bskor te /
lho sgor khrid la gong ltar gsol ba 'debs pa'i slob ma la ngag rnam par dag pa'i don du gsung rdo rje'i gzugs ye shes sems dpa' dang tha mi dad pa la dbang bskur ba ni rdo rje che zhes pa la sogs pa brjod la /
oM a A aM aH ha hA haM haHhoHda sha pa ri mi ta pa ri pU ra Ni swA hA /
zhes pa'i sngags kyis gnas lngar dbang bskur ba ni rlung bcu lha mo bcu ru bskyed pas so / /
de nas rin po che'am gser gyi dar dpyangs sam me tog gi phreng ba dpral ba la bcing bar bya'o / /
de nas de ltar gsol ba btab la rtsa gnyis yab yum gnyis su bskyed pas /
oM huM ho /
sU R+Ya tsan+d+ra bi shod+ha ni swA hA /
zhes pa'i sngags kyis rdo rje dang dril bu mgo la bzhag la gnas lngar dbang bskur ba 'di dag gis rlung dang rtsa dag pa ngag rnam par dag pa ste /
dar dpyangs dang rdo rje dril bu'i dbang bskur ba'i cho ga'i rim pa'o / /
de nas g.yas skor gyis shar sgor rdo rje sor gdub byin la shar gyi zhal du yid rnam par dag par bya ba'i phyir snga ma ltar gsol ba btab la thugs rdo rje'i gzugs ye shes sems dpa' dang tha mi dad pa la /
thog mtha' med pa'i sems dpa' ni / /
rdo rje sems dpa' bde ba che / /
kun du bzang po kun rang bzhin / /
sna tshogs yum gyi bdag po mchog /
ces pas bcom ldan 'das dang po'i skyes bu go bar byas te /
o a A e e ar Ar o au al Al aM aHbiSha ya in+d+riya bi shod+ha ni swA hA /
zhes pa'i sngags kyis de kho na'i rang bzhin rdo rje byin la de nas lngar dbang bskur ba ni dbang po dang yul rnams sems dpa' dang sems mar bskyed pas so / /
de nas rna ba la sogs pa la me tog byin nas /
de nas ming gi dbang bskur ba ni gsol ba gdab pa dang /
las kyi dbang po dang /
de'i yul rnams khro bo dang khro mor bskyed pas /
oM ha hA ya yA ra rA wa wA la lA tsa tur brah+ma bi hA ra bi shud+d+ha swA hA /
zhes bya ba'i sngags kyis gnas lngar dbang bskur la /
de nas lag pa dang rkang pa rnams la lag gdub bam /
me tog gi phreng ba bcings la /
srid pa'i ngan 'gro las bton nas /
srid pa mchog tu zhi bya'i phyir / /
rdo rje sems dpa' de bzhin gshegs / /
bdag gis khyod ni lung bstan bgyi / /
sarba ta thA ga ta sid+d+h+ya sa ma ya shwaM b+hu r+b+hU wa swaH /
zhes brjod pa ni me tog lhung ba'i sgo nas rang gi rigs kyi ming gis lung bstan pa ni /
pa ra A R+Ya dang /
a nus ma dang /
su ra ta dang /
sa ma ra sa dang /
bi dza ya dang /
a la la dang /
sa twa dang /
ma hA su kha dang /
a nAM ga dang /
dz+nyA na la /
sa hA dza badzra zhes pa rdo rje sems dpa'i ming gi bye brag ste /
mthar rdo rje kun la go bar bya'o / /
mi bskyod pa'i hA sa dang /
bi la sa dang //
li lA dang /
la li ta dang /
swa yaM b+hu dang /
dwe Sha dang /
he dang /
ka ru Na dang /
tsit+ta dang /
hUM ka ra dang /
a k+Sho b+h+ya badzra /
zhes pa rnams so / /
don yod grub pa'i / /
a mo g+ha dang /
bar mA shwa dang /
sa ma ya dang /
pA ra mi ta dang /
karma dang /
a ni la dang /
sAr+sha dang /
aR+Sha /
zhes pa rnams so / /
rin chen 'byung ldan gyi /
rat+na dang /
tsin+tA ma Ni dang /
kha dang /
ga ga na dang /
te dzo dang /
ma'+r+ta Na Da dang /
b+has ka ra dang /
mA ma zhes pa rnams so / /
rnam par snang mdzad kyi /
bai ro tsa na dang /
oM kA ra dang /
sha shA ta dang /
ta thA ga ta dang /
mA yA dang /
bud+d+ha dang /
rU pa dang /
kA ya badzra /
zhes pa rnams so / /
'od dpag med kyi /
rA ga dang /
a ba lo ki dang /
d+har+m+ma dang /
pad+ma dang /
badzra aM ku ra dang /
pad+ma aM ku ra dang /
su ra ta oM ku ra dang /
ka ru Na oM ku ra dang /
pad+ma a nan+ta dang /
su ra ta a n+n+ta dang /
a mi ta dang /
bA ka badzra /
zhes pa rnams so / /
shes rab kyi pha rol tu phyin pa'i /
bi gi dang /
be la si ni dang /
pa dA dang /
ko ka na dang /
a nan+ta dang /
pa dA kA dang /
mA lA dang /
badzra u da ya /
zhes pa rnams so / /
rdo rje dbyings kyi dbang phyug ma'i /
badzra ha ra dang /
sA sA dang /
dz+wA la dang /
mA lA dang /
A kA sA dang /
badzra A kA sa ra ti /
zhes pa rnams so / /
mA ma kI'i /
A ta ma dang /
ha sta dang /
a wa lI dang /
ka rA dang /
badzra mA ma kI dang /
dwe Sha ra tI /
zhes pa rnams so / /
sgrol ma'i /
gar+b+ha dang /
mA yA dang /
ba Da wa dang /
tA rA dang /
badzra na r+t+ye shwa rI dang /
sa ma ya badzra dang /
badzra ra ti zhes pa rnams so / /
spyan ma'i /
DA ki nI dang /
gau rI dang /
lA s+ya dang /
lo tsa na dang /
badzra mo ha ra zhes pa rnams so / /
gos dkar mo'i /
rA ga dang /
gI ta dang /
a ho su kha dang /
bai tA li dang /
ma tI dang /
ha s+yA dang /
pAN+da ri dang /
badzra rA ga ti /
zhes pa rnams kyi dang po rdo rje dang ldan par byas te /
'di rnams kyis yid rnam par dag pa rdo rje'i brtul zhugs dang ming gi dbang gi cho ga'i rim pa'o / /
de nas de ltar g.yas skor du khrid la nub kyi zhal du ye shes dag pa'i don du slob mas gsol ba gdab pa dang /
ye shes rdo rje'i sku ye shes sems dpa' dang tha mi dad pa ye shes dang rnam par shes pa yab yum gnyis su bskyed la /
oM haM k+ShaHdz+nyAn bi shud+d+ha d+ha r+m+mA tsa kra pra kA swA hA /
zhes pa ste /
d+har+m+mA'i gnas su badzra dang khaD+ga dang /
rat+na dang /
tsa kra dang /
pad+ma rnams bcug la lan lnga ru brjod cing /
gnas lnga ru dbang bskur ba ye shes rnam par dag pa ste /
de nas slob ma stan la bsdad pa la b+hUM las byung ba'i chos kyi 'khor lo /
badzra he ru mAM /
zhes brjod de /
rkang pa dag la byin nas /
dbyangs yig tha ma las byung ba'i dung /
oM badzra b+hA Sha raM zhes brjod de /
lag pa g.yas su gtad do / /
dbyangs yig dang po las byung ba'i po ti a zhes brjod cing g.yon par ro / /
yang a las byung ba'i dril bu de nyid brjod cing lag pa g.yon du gtad de /
thams cad nam mkha'i mtshan nyid do / /
nam mkha' nyid la mtshan nyid med / /
nam mkha' dang ni mtshungs pa ste / /
kun gyi mchog ste mnyam nyid gsal / /
deng nas bsams pa tsam gyis ni / /
chos kyi dung ni bla med pa / /
kun du gang ba byed bzhin pas / /
chos kyi 'khor lo rab tu bskor / /
zhes brjod pa dang /
sems can kun la phan bya'i phyir / /
'jig rten ma lus thams cad la / /
ji ltar 'dul ba chos rnams kyi / /
'khor lo rab tu bskor ba gyis / /
shes rab thabs kyi rang bzhin bdag /
yid bzhin nor bu dang mtshungs par / /
ngal med dmigs pa rnams dang bral / /
sems can don rnams di ring gyis / /
zhes brjod do / /
des kyang phyag byas te brjod pa /
mnga' ba dag gsung ba de ltar bgyi / /
zhes pa 'di ni rjes su gnang ba'i cho ga'i rim pa'o / /
de nas oM hrAM hr-IM hr-IM hru h+r+l-IM hraHswA hA /
zhes pa dang /
oM AH huM ho haM k+ShaH /
zhes pa dang /
de ltar phreng ba'i sngags la sogs pa rnams lan gsum brjod de sbyin pa ni /
bcom ldan bdag gi sbyin byas pa / /
'di la nye bar gnas par gyis / /
zhes pa'i tshig go / /
slob mas brjod pa /
bdag gis bcom ldan 'das blangs pas / /
'di la nye bar gnas par gyis / /
zhes pas blangs te 'di ni sngags kyi rjes su gnang ba'o / /
de nas gser ram dngul las byas pa'i snod du mar dang sbrang rtsi'i mig sman gser las byas pa'i thur mas blangs te /
slob ma'i mig tu pra yig bsams la /
oM badzra ne tra a pa ha ra pa Ta laM hriH /
zhes brjod cing bsku bar bya zhing /
ji ltar mig mkhan rgyal po yis / /
'jig rten rab rib bsal ba ltar / /
bu khyod kyi ni mi shes pa'i / /
rab rib rgyal ba rnams kyis bsal / /
zhes pa 'di ni mig sman gyi cho ga'i rim pa'o / /
de nas me long mngon par blangs te aHmngon par bzlas zhing slob ma la bstan cing brjod la /
chos rnams gzugs brnyan dang mtshungs par / /
dag cing gsal la dri ma med / /
gzung bya med cing brjod bya med / /
rgyu dang las las yang dag byung / /
dus 'khor me long gnas mtshungs par / /
dag cing gsal la dri ma med / /
sangs rgyas kun gyi gtso bo ste / /
bu khyod snying la yang dag gnas / /
khyod la 'dren pa'i spyan ldan pas / /
ngo bo med cing gnas med pa / /
'di ltar chos rnams shes kyis la / /
sems can don ni mnyam med gyis / /
zhes pa ni me long gi cho ga'i rim pa'o / /
de nas ho yig las byung ba'i gzhu ho zhes pas byin pa yang /
oMsarba ta thA ga tA nAn a nu rA gA ya swA hA /
zhes brjod par bgyi'o / /
slob mas kyang mda' bkang bzhin pas /
oM sarba ta thA ga tA nAn a nu rA ga yA mi /
zhes brjod cing /
blos bgegs la 'bigs par bsam zhing phyogs mtshams steng 'og rnams su'o / /
'di ni mda' gzhu'i cho ga'i rim pa'o / /
de nas slob ma la kye rdo rje che ge mo zhes brjod de /
rdo rje dang dril bu byin la mchog gi snying rjes dag pa'i chos rnams bstan par bya /
rdo rje'i rigs su nges par srog gcod pa dang ral gri mi bden pa yi ngag brjod bya ba dang / /
rin chen du ni gzhan nor 'phrog dang mchog gi pad+ma'i rigs nyid du yang gzhan gyi bud med 'phrog / /
'khor lor chang dang mar me sangs rgyas rnams dang yul rnams mtha' dag shin tu bsten par bya'o / /
gri gug tu ni gdol pa mo la sogs pa bud med mtha' dag mkha' yi pad+ma smad mi bya / /
sems can rnams kyi don du nor dang lus bcas sbyin bya 'di ni khyod kyis bsrung bar bya ba min / /
rigs kyi bu rnams gzhan du bskal pa grangs med pas kyang sangs rgyas min par rgyal bas gsungs par nges / /
chu yi sgrol ma la sogs lha mo rnams dang dbu rgyan rgyal ba rnams te dar dpyangs nus ma rnams / /
rdo rje dril bu nyi zla dag dang brtul zhugs yul sogs rnams dang ming gi byams pa sogs su sbyong / /
rjes gnang rdzogs pa'i byang chub dpal ldan srid pa'i 'jigs pa 'joms pa dus kyi 'khor lo rjes khyab pa / /
de ltar dbang bdun rnams kyis sdig pa'i dri ma 'joms pas dkyil 'khor nyid du yang dag rab tu sbyin /
de nas ras kyi yol ba la sogs pas dben par byas pa'i gnas su gzugs dang lang tsho dang ldan pa dam tshig dang ldan pa lo bcu gcig nas nyi shu'i bar ram de med na gzhan phyag rgya ma bum pa'i dbang la sogs pa'i don du phul la thal mo sbyar te bla ma dus kyi 'khor lor dmigs la /
sgrib pa thams cad spangs pa yi / /
dus 'khor khyod la phyag 'tshal lo / /
mchog tu mi 'gyur bdes gang ba / /
ye shes sku la phyag 'tshal bstod / /
stong dang snying rje dbyer med pa'i / /
byang chub sems gang mi 'gyur ba / /
mgon po bdag la dbang de yis / /
da lta nyid du bka' drin mdzod / /
bu dang chung ma sogs bcas pas / /
thams cad du ni khyod kyi 'bangs / /
ji srid byang chub snying po'i bar / /
bdag la skyabs ni gzhan ma mchis / /
zhes pa dang bcas pas gsol ba btab pa dang /
de nas bla mas dkyil 'khor gyi gtso bo'i nga rgyal dang ldan pas /
slob ma sku rdo rje'i gzugs dang /
rig ma tha mal gyi rang bzhin dag pa'i yongs su rdzogs pa'i lha mo'i gzugs kyis sgeg pa dang chags pa'i lta bas nu ma la reg tu gzhug pa'o / /
'di ni lus rnam par dag pa bum pa'i dbang gi cho ga'i rim pa'o / /
de nas de ltar nga rgyal dang ldan pas /
de la gsol ba btab pa dang /
slob mas phul ba stong pa'i ngang las lha mo'i gzugs su bskyed la rdo rje dang pad+ma byin gyis brlab pa sngon du song bas snyoms par 'jug par bya zhing /
oM sarba ta thA ga ta a nu rA ga Na badzra swa b+hA wa At+ma ko\u0f85haM /
zhes brjod la sa bon gyi 'od zer gyis sgrol ma la sogs pa dang mnyam par sbyor ba'i rnam par snang mdzad la sogs pa de bzhin gshegs pa rnams bdag nyid la zhugs pas chags pa chen pos zhu nas a ba d+hU tI nas song ste /
rdo rje nor bur lhan cig skyes pa brtan par byas pa pad+ma nas byung ste /
mthe bong dang dang mthe chung dag gis bzung ste /
de bzhin gshegs pa'i khu ba dang /
bdag nyid byang chub kyi sems tha mi dad par go bar byas la /
slob ma gsung rdo rje'i khar dbab pa ni /
de yang /
sngon gyi sangs rgyas sras rnams la / /
rdo rje 'dzin pas dbang bskur ltar / /
byang chub sems ni yid 'ong bas / /
de ltar bu rnams khrus gsol cig /
ces pa dang /
nga rgyal gyi sngags brjod pas so / /
slob ma des rnam par snang mdzad la sogs pa de bzhin gshegs pa thams cad tshogs kyi blos kye ma bde ba chen po'i zhes brjod cing btung ngo / /
shes rab kyis kyang na bza' dang bral bar langs te rang gi pad+ma'i de bzhin gshegs pa'i thig le dang me tog de nyid kyi khar dbab pa'o / /
des kyang de ltar btung bar bya ste /
shes rab dang thabs kyi kun rdzob byang chub kyi sems gsang ba'i dbang bskur ba'o / /
'di ni ngag rnam par dag pa gsang ba'i dbang gi cho ga'i rim pa'o / /
de nas slob mas kye bcom ldan 'das pha rol tu phyin pa thams cad thob pa da ni bdag gis ji ltar bgyi zhes brjod pas /
slob dpon gyis bka' bsgo ba ltar gsol ba btab pa'i slob ma la gzugs la sogs pa yang dag par ldan pa'i shes rab de'i sna rtse 'jibs te /
snyoms par zhugs la chags pa dang ldan par byas te de bsten cing /
'di de 'dzin par byed cing mdzes / /
sangs rgyas rnams kyis bsten byar gsungs / /
sbyor bas 'khor lo la dbab cing / /
dam pa'i bde bas ro mnyam myong / /
rdo rje la gnas byang chub sems / /
nor bu'i mthar ni blta bar bya / /
zhes pa dang /
las kyi phyag rgya rab 'dus dang / /
ye shes phyag rgya rjes chags pas / /
byang chub sems brtan brtul zhugs kyis / /
bde ba chen por bsrung ba ni / /
b+ha gar mtshan ma rab gnas te / /
byang chub sems ni mi 'dzag pas / /
srid pa gsum po ma lus pa / /
sangs rgyas skur ni bsgom par bya / /
zhes brjod cing gtad pa'o / /
shes rab mas kyang gur gum la sogs pa'i dri zhim pos lus byugs te /
slob ma la chu skyes bstan zhing /
kye ma bdag gi pad+ma 'di / /
bde ba dang bcas ma lus pa / /
gang gis cho ga bzhin bsten na /
de yi mdun du bdag gnas pas / /
ji ltar 'dod bzhin pad+ma spyod / /
sangs rgyas mnyes pa la sogs phyir / /
bdag ni bde chen rgyal po ste / /
'di ni rgyun du gnas pa'i phyir / /
thar pa'i bsnyen pas mnyes par gyis / /
slob ma de nyid kyang lha'i nga rgyal dang ldan pas /
oM AHhUM swA hA /
zhes pa rnams dpral ba dang /
mgrin pa dang /
snying ga dang /
gsang ba dang /
gtsug tor rnams su bkod la /
rigs lnga'i tshogs kyi bdag nyid kyi gzugs su gnas la AHhUM dag las byung ba'i pad+ma rdo rjes mtshan pa /
hUM AHlas rdo rje pad+ma 'dab ma brgyad kyis mtshan par dmigs la /
g.yon pa'i g.yon gyi rtsa mdzub mo'i rtse mo la hri dmar po bsams la /
bskyod pa ni /
lce'i shI zhes brjod pas so / /
de nas oM shI shI shI ha ha hA swA hA /
zhes pa dang /
oM sarba ta thA ga ta a nu rA ga Na badzra sa b+hA wa At+ma ko\u0f85haM /
zhes pa hUM phaT dang ldan pa brjod cing /
bla ma'i gdams ngag las dga' ba'i dbye bas go bar byas la /
sa bon gyi 'od zer gyis spyan drangs pa'i de bzhin gshegs pas lus byin gyis brlabs te /
bla mas kyang rnam par snang mdzad la sogs pa grangs med pa spyan drangs te /
ro gcig tu gyur pas mnyes par bya'o / /
de yang /
sku gsung thugs dang chags pa rnams / /
dpral ba la sogs rnams su dgod / /
swA hA gsang ba gtsug tor du / /
de nas pad+ma rnam sbyang bya / /
a las pad+ma 'dab brgyad pa / /
hUM las rdo rje dang ldan pa / /
de ltar rdo rje dang bcas pa / /
shes rab thabs kyi rgyud nyid do / /
hUM las bdag gi rdo rje nyid / /
rtse lnga pa ru bsam par bya / /
de dbus pad+ma 'dab brgyad pa / /
a yig las ni rab tu brtag /
de ltar pad bcas rdo rje nyid / /
pad+ma la ni gzhag par bya / /
rnal 'byor pa de hUM phaT brjod / /
mngal du rdo rje 'dzin pa rgyu / /
b+ha gar ling+ga rab gnas pa / /
byang chub sems ni spro mi bya / /
khams gsum po ni ma lus pa / /
sangs rgyas gzugs su bsgom par bya / /
zhes pa'i don go bar bya zhing ji ltar rigs par bzung ste /
dkyil 'khor gyis btang bas pad+ma nas lca yis blangs la de kho na'i blos dam tshig gi rang bzhin byang chub kyi sems btung bar bya'o / /
'di ni yid rnam par dag pa shes rab ye shes kyi dbang gi cho ga'i rim pa'o / /
de nas tshig dbang rin po che sbyin pa zhes bya ba'i don gyis khyad par gyi dga' ba'i mtha' ste /
byang chub kyi sems bsgoms pas thig le gsum gyi mthar rab tu skyes pa nyon mongs pa dang bral ba'i rang bzhin de kho na chos thams cad bsam du med pa rdo rje 'dzin pa chen po'i rang bzhin la dbang bzhi par brjod do zhes pas so / /
de nas tshogs kyi 'khor lo bya ste gshegs su gsol la slob ma la sdom pa sbyin pa ni /
nga yis bstan pa'i kun rdzob bye brag tu dga' ba'i mtha' lhan cig skyes pa'i skad cig gang thig le gsum gyi mtha' de don dam pa ma yin te /
don dam pa ni rnal 'byor pa rnams kyi bde ba mi 'dzag pa ste /
de bas na khyod kyis srungs shig /
de bzhin du dang po'i sangs rgyas su bcom ldan 'das kyis gsungs pa /
las kyi phyag rgya rab 'dus dang / /
ye shes phyag rgya rjes chags pas / /
byang chub sems brtan brtul zhugs kyis / /
bde ba chen por bsrung ba ni / /
b+ha gar mtshan ma rab gnas te / /
byang chub sems ni mi 'dzag pas / /
chos kyi 'khor lo rab tu bskor / /
'di las dam pa'i ye shes med / /
khams gsum dbang phyug dam pa ste / /
stong dang snying rje dbyer med pa / /
rang gzhan don ni rab sgrub byed / /
skyob pa kun gyi sdom pa ni / /
gang tshe nga yi bu skyong na / /
sangs rgyas kun gyis byin brlabs nas / /
de yis byang chub thob par 'gyur / /
gal te chags pa'i dbang gyur bdag /
khyab bdag sngon du gzung ba yi / /
sdom pa skyong bar mi byed na / /
de ni ngu 'bod du ni 'gro / /
gang tshe sems dman skye gnas su / /
byang chub sems 'dzag gyur pa na / /
phyag rgya'i pad+ma'i phyi rol nas / /
rang lces blang bar shes par bya / /
zhes pa'o / /
'di ni ye shes dag pa dbang bzhi pa'i cho ga'i rim pa'o / /
de nas slob ma'i lag par shes rab kyi lag pa gtad la /
de nas bdag nyid kyi lag pa g.yon pas bzung la g.yas pas rdo rje dang bcas pa slob ma'i mgo la gzhag ste gtad la /
'di'i dbang po ni de bzhin gshegs pa nyid yin pas zhes de ltar byas la /
thabs gzhan gyis ni sangs rgyas min / /
khams gsum 'di yis dag 'gyur bas / /
de phyir 'di dang sbyor ba las / /
nam yang 'bral bar ma byed cig /
'di ni sangs rgyas thams cad kyi / /
rig pa'i brtul zhugs bla na med / /
rmongs pa 'gal zhig 'das pa na / /
dngos grub dam pa med par 'gyur / /
zhes brjod la rig pa'i brtul zhugs sbyin par bya'o / /
'di ni rig pa'i brtul zhugs kyi cho ga'o / /
de nas dbang thams cad thob pa dang thos pa dang /
bsams pa dang bsgoms pa las byung ba'i rgyud kyi don thams cad bde bar gshegs pa thams cad kyi lam dpal gyi bla ma khyod kyi bka' drin gyis deng ngas shes pas deng nas sangs rgyas dang byang chub sems dpa' dang khyod spangs nas bla ma gzhan la gus par mi bya'o / /
de ltar dam bcas nas /
de nas bla ma la gsol ba gdab pa ni /
sngon gyi tshigs su bcad pas so / /
de nas lhag pa'i bdag po'i don du cho ga 'di lta ste /
dkyil 'khor gyi khang pa'i phyi rol du sa gzhi mnyam pa'i cha la khru bzhi'i bar la ba lang gi lci ba la sogs pas byugs pa tshon lnga'i ra ba byas te /
de'i dbus su khru do pa'i gdan gyi steng du pad+ma 'dab ma brgyad pa bris la de'i steng du slob dpon dge slong bzhag la gzugs bzang ba rgyan dang ldan pa bu ma skyes pa'i bu mo brgyad /
gzhon nu ma gnyis rgyal ba dang rnam par rgyal ba'i bum pa dang bcas pas cod pan dang dar dpyangs dang /
phyag rgya dang bcas pas bcings la khrus bya'o / /
dge slong rdo rje 'dzin pa'i sdigs mdzub dang chos gos mthong bas gdug pa de rnams 'og tu 'gro ba'o zhes so / /
de ltar re khA lnga dang ldan pa'i dbus su pad+ma dang bral ba'i gdan la slob dpon dge tshul bzhag pa la phyag rgya dang bcas pa'i dar dpyangs byin la /
bu mo bzhi dang gzhon nu ma gnyis kyis khrus bya'o / /
de ltar re khA gsum dang ldan pa'i dbus su tha mal gyi gdan la slob dpon khyim pa bzhag la phyag rgya byin te /
rnam par rgyal ba'i bum pa gcig pus gzhon nu ma gcig gis khrus bya'o / /
'di ni mchog dang bar ma dang tha ma'i slob dpon gyi dbang gi cho ga'o / /
de nas dbang gong ma'i don du slob mas slob dpon la phyag rgya bcu gtad de /
de yang rtsa ba'i rgyud las gsungs pa /
tsha mo dang ni bu mo dang / /
sring mo skyed byed ma de bzhin / /
chung ma'i ma ste sgyug mo nyid / /
de bzhin du ni zhang ne mo / /
pha yi de bzhin spun chung ma / /
skyed byed kyi ni sring mo dang / /
rang gi ma yi spun nyid dang / /
rang gi chung ma mchog gzugs can / /
sgrol ma la sogs chos khams mthar / /
rig ma bcu rnams rang rigs skyes / /
thar pa 'dod pa'i khyim pa yis / /
dbang gi dus su rab sbyin bya / /
gang zhig rigs ni 'di bsrungs pas / /
bla mar rig ma mi dbul na / /
de la dbang ni sbyin mi bya / /
gzhan du na ni khyim nas min / /
dkyil 'khor rnams su dbang bskur ba'i / /
gzhan yang dmangs rigs skyes tshogs rnams / /
dge slong dge tshul rnams la yang / /
bla mas sbyin no mi bdag kye / /
rlung sogs rim pas dmangs rigs dang / /
rgyal rigs bram ze de bzhin du / /
rje'u rigs g.yung mo nya ma dang / /
gar mtshos ma de bzhin du / /
ko lpags mkhan dang gtum mo dang / /
chos khams mthar de bcu po rnams / /
rig ma chen mor yang dag bshad / /
zos dang grol 'bras rab tu ster / /
zhes pas 'di thams cad sngon du song ba ltar dmangs rigs la sogs pa phyag rgya bcus dge slong la'o / /
de rnams kyi nang nas drug gis dge tshul gyi'o / /
rang gi chung ma gcig pus khyim pa la'o / /
'di ni shes rab kyi ye shes kyi chos kyi dbang bskur ba'o / /
lhag ma rnams ni snga ma ltar ro / /
chu la sogs pa'i dbang bdun gyis sa bdun du lung bstan pa dge bsnyen no / /
bum pas brgyad pa mi g.yo bar lung bstan pa dge tshul gzhon nu'i zhes pas so / /
gsang bas legs pa'i blo gros su lung bstan pa dge slong sangs rgyas kyi sras rgyal tshab bo / /
shes rab ye shes kyis chos kyi sprin du lung bstan pa gnas brtan te sangs rgyas gnyis pa'o / /
de nas sku dang gsung dang thugs rdo rjer bya ba'i don du gser las byas pa'i mchod phyir thogs dang /
phyag rgya dang /
dar dpyangs dang /
cod pan rnams ni bum pa dang /
gsang ba dang /
shes rab ye shes te gong ma'i gong ma'i dbang gi cho ga'i rim pa'o / /
de nas shar gyi sgo ru slob ma'i steng du gdugs bzung la g.yas su bskor ba byed bzhin pas / /
thal mo sbyar byas dkyil 'khor bskor / /
gdugs dang bcas pas mchod pa la / /
slob ma 'di ni khyod la gtad / /
rgyud kyi 'dzin pa po ru mdzod / /
ces dkyil 'khor gyi gtso bo la de ltar gsol ba btab pa dang /
gdugs gzhan du bzhag la slob ma'i yid la 'dod pa sbyin par bya ste /
da ni dkyil 'khor slob dpon 'gyur / /
sngags dang rgyud kyi 'dzin pa khyod / /
sangs rgyas rnams dang byang chub sems / /
lha rnams kun kyang mnyes par 'gyur / /
sems can kun la brtse ba yis / /
chog bzhin dkyil 'khor khyod nyid kyis / /
shin tu rtsol bas bri bar bya / /
sgrub pa po yi rgyud la zhugs / /
gsang chen mchog gi dkyil 'khor du / /
mchog tu lta zhing zhugs pa yis / /
de ring khyod kyi sdig pa rnams / /
ma lus grol nas yang dag gnas / /
gzhan yang khyod la 'pho ba med / /
bde chen theg pa 'di nyid kyis / /
'khor ba shin tu dag byas nas / /
'khor ba'i sdug bsngal rnams las log /
tshe ldan de ring dbang nyid kyis / /
sangs rgyas kun dang rdo rjer bcas / /
khams gsum kun gyi rgyal srid kyis / /
rje bor khyod nyid nges pa'o / /
'dod chags bral ba'i sdig lta bu / /
khams gsum na ni yod pa min / /
de phyir 'dod chags dang bral ba / /
khyod kyis nam yang bya ba min / /
chags pa kun la nye bar spyod / /
bde ba nam yang 'jigs byed ma / /
sha lnga bdud rtsi dang bcas spyod / /
dam tshig nam yang de bzhin gsungs / /
srog gcod pa ni nam yang min / /
dpal gyi rin chen spang mi bya / /
sdom pa spang bar mi bya zhing / /
khyod kyis slob dpon mi spong ngo / /
de bzhin gshegs pas gsungs pa ltar / /
mi bya ba ni ci yang med / /
shes rab thabs kyi sems ldan pas / /
khyod la sdig med 'jigs mi dgos / /
zhes pa'i chos nyid 'dis cho ga ji lta ba bzhin dbang bskur nas /
bu gcig pa la brtse ba ltar /
sangs rgyas dang byang chub sems dpa'i brtse ba'i sems kyis dge bar dgongs pa 'di ni dbugs dbyung ba'i cho ga'i rim pa'o / /
de ltar slob ma dbang thob cing dbugs phyung bas 'di ltar bya ste /
de ring bdag skyes 'bras bur bcas / /
bdag ni 'bras bu dang bcas srog /
de ring sangs rgyas rigs su skyes / /
de ring sangs rgyas sras su gyur / /
ces brjod do / /
de nas dbul ba ni /
glang po dang /
rta dang /
rin po che dang /
gser dang /
gos dang /
rgyan dang /
ba lang dang /
ma he dang /
bran po dang /
bran mo dang /
yid du 'ong ba'i chung ma dang /
bu dang /
bu mo la sogs pa ji ltar 'byor ba bla ma la gus pas dbul bar bya'o / /
de nas nyin mo'i dus su gzhon nu dang gzhon nu ma bcu la'o ma la sogs pa mngar ba'i ston mo bya'o / /
chu tshod bdun song ba dang /
dge slong dang dge slong ma'i dge 'dun la nya sha la sogs pa spangs pa'i mngar bas mnyes par byas te /
yon phul //
lha khang du gshegs su gsol lo / /
bug pa med pa bar du gcod pa med pa 'du 'dzi me dpa'i gnas su mtshan mo nyi ma rgas pa'i dus su rigs sum cu so drug gi dpa' bo dang dpa' mo'i dbang phyug ma rnams gzhan gyis ma tshor bar zhugs la dkyil 'khor gyi 'khor lo'i rim pas gnas pa ni /
dbus su ba lang dang stag gi pags pa'i gdan la shes rab dang bcas pa'i gtso bo ste /
slob dpon sdod cing mi'i pags pa'i snod do / /
de'i g.yas phyogs su mi'i pags pa'i steng du g.yung mo'o / /
phyogs rnams la khyi dang /
rta dang /
ba lang dang /
glang po che'i pags pa'i stan rnams la dmangs rigs ma dang /
rgyal rigs mo dang bram ze mo dang rje rigs ma rnams so / /
mtshams rnams kyi byang shar nas dri chu dang dri chen dang /
khrag dang /
rkang rnams kyi snod rnams so / /
de nas thugs kyi dkyil 'khor yongs su bskor ba'i phyogs rnams su lug dang nags kyi khyi dang /
rnga mo dang 'dam seng gi pags pa rnams la 'khar ba mkhan ma dang /
um bi'i steng du gar byed ma dang /
nor bu byed ma dang /
khron pa byed ma rnams so / /
mtshams rnams la ra dang ri dgas dang /
bong bu dang phag pa'i pags pa'i stan rnams la thag ma dang /
chang 'tshong ma dang /
gser mgar ma dang phreng ba ma rnams so / /
de nas gsum pa gsung gi 'khor lo'i gnas la phyogs dang mtshams rnams la chu srin ku m+b+hi ra dang /
'gron bu'i phung po dang /
ka ka ri'i phung po dang /
nya sram dang /
chu srin dang /
sbal pa dang /
rus sbal khog pa dang /
dung gi gdan rnams la shan pa ma dang bum pa byed ma dang /
khur byed ma dang /
smad 'tshong ma dang /
khyogs mkhan ma dang /
nya ba ma dang /
gar ma dang /
khrus mkhan ma rnams so / /
de nas bzhi pa'i yongs su bskor ba'i phyogs su bse dang /
stag dang /
dred dang /
don rnams kyi pags pa la lcags mgar ma dang /
rgya skyegs mkhan ma dang /
srin bal mkhan ma dang /
mar khu mkhan rnams so / /
mtshams rnams su me'i mtshams nas 'bri dang /
ce sbyang ma dang /
sram dang /
byi la'i pags pa rnams la /
smyug mkhan ma dang /
shing mkhan ma dang /
ko lpags mkhan ma dang /
'dreg mkhan ma rnams so / /
yongs su bskor ba lnga pa la go d+hA ba dang /
byi ba dang /
sA la dzi ta ka dang /
spre'u rnams la /
kla klo ma dang /
mi gtsang 'phyag ma dang /
dur khrod gnas ma dang /
tshon rtsi ma rnams so / /
mtshams kyi me mtshams nas ri bong dang /
gzung mo dang /
i shu ka pa shu dang /
sbal pa rnams la ko skya ma dang /
mthu ma dang /
mi rgod ma dang /
ri khrod ma rnams so / /
pags pa 'di rnams med na shar dang mer khyi'i pags pa'o / /
lho dang bden bral du rta'i pags pa'o / /
nub dang rlung du glang po che'i pags pa'o / /
byang dang dbang ldan du ba lang gi pags pa'o / /
dbus su mi'i pags pa'o / /
rnal 'byor ma 'di rnams ma lus pa gos dang bral ba skra grol ba phyag rgya lnga dang ldan pa de rnams kyi g.yas rnams su dpa' bo yang de rnams dang mnyam pa /
phyag rgya lnga dang ldan pa de rnams la pags pa'i gdan sbyin par bya'o / /
de rnams btung ba'i snod ni shar dang mer nya phyis so / /
lho dang lho nub tu na ri ke la'i snod do / /
nub dang rlung du kham phor ro / /
byang dang dbang ldan du mi'i thod pa'o / /
dbus su shing gi por pa rnams so / /
de nas dam tshig gi rdzas rnams kyi rang bzhin te /
gdan gyi srog chags sum cu so drug gi stobs rnams chu la spyod pa'i dam tshig go /
yang tsA ta ka dang /
ne tso dang /
khu byug dang /
sa ri ka dang /
bya wang dang /
phu ron dang /
so bya dang /
mchil pa dang /
ngur pa dang /
ngang pa dang /
bya long dang /
khu byug mig dang /
dza ka dang /
b+ha ga wa ti dang /
po ta ki dang /
sreg pa dang /
bzhad dang /
chu skyar dang /
chu bya dang /
khwa ta dang /
bya rgod dang /
'ug pa dang /
hor pa dang /
rma bya dang /
khyim bya dang /
khra dang /
'ol ba dang /
byan lag dang /
shing gi dgra dang /
mig sngon tsa ko ra dang /
go bo dang /
pags pa'i bya chen po dang /
d+hA tA ha dang /
pa hor ta /
swa yi dang /
nya za dang /
khrung khrung dang /
aM pa ri ka rnams kyi stobs te /
'di rnams ni mkha' la spyod pa'i dam tshig gi rdzas sum cu so drug go / /
de nas yang so dang /
skra dang /
pags pa dang /
sha dang /
chu ba dang /
rus pa dang /
grod pa dang /
b+ha ga dang /
shig dang /
ba spu dang /
srin bu dang /
glo ba dang /
rgyu ma dang /
mtshan ma dang /
bad kan dang /
mkhris pa dang /
chu ser dang /
khrag dang /
rngul dang tshil dang /
mchi ma dang //
snabs dang /
dri chu dang /
zhag dang /
rnag rnams kha dog sna tshogs dang dri sna tshogs dang /
phyis dang /
lce dang /
mig dang /
rna ba dang /
sna dang /
khu ba dang /
rdul rnams te /
'di rnams ni sems can rnams kyi lus kyi dam tshig go / /
khu ba dang /
dri chu dang /
bshang ba dang /
rkang mar dang /
sha dang /
mcher pa dang /
mkhris pa dang /
khrag dang /
rgyu ma dang /
pags pa rnams dang /
chu dang /
yon chab dang /
bdug spos dang /
mar me dang /
me tog dang /
'bras bu ma nyams pa dang /
lha bshos rnams snod du bzhag ste /
phyogs mtshams brgyad du gzhag go / /
de nas slob dpon gyis srung ba'i 'khor lo bsgom pa sngon du song bas stong pa nyid kyi rjes la bdag nyid kyi sa bon gyi 'od zer gyis spyan drangs pa'i ye shes kyi 'khor lo la yon chab sngon du song bas /
thugs la sogs pa'i dkyil 'khor la gzhug par bya'o / /
de rnams kyang lha'i gzugs su bsgoms la de nas slob dpon gyis sngon du song ba'i dam tshig gi rdzas dang /
stobs dang myos byed dang zan la sogs pa sngon du bzhag la gtor ma sbyang ngo / /
yang na sbyang lugs gzhan ni oM badzra kro d+he shwa ri sarba dra byA ni bi sho d+ha ya hUM phaT /
ces pas bdud rtsi lnga myos byed kyis bzhu bar bya ste bsang gtor bya'o / /
de nas srin lag gis blangs nas gru gsum byas pa'i dbus su maN+Dal zlum po byas la de la ye shes kyi 'khor lo spyan drang ngo / /
de nas srin lag gis blangs la sngon du song ba'i sngags kyis yang dag par mnyes par bya'o / /
de nas sdig pa bshags pa la sogs pa bya ste /
'dod pa'i don la gsol ba gdab par byas nas gshegs su gsol bar byas te / /
de nas zhing skyong rnams la sngon du song ba'i sngags kyis gtor ma byin la /
de nas oM hA ri ti pi Na Di kaM pra tI ts+tsha swA hA /
oM dU ti ke a gra grA sa ma pra tI ts+tsha swA hA /
zhes pas 'phrog ma dang pho nya dag la chang zan dang phud yi ge gsum mngon par bsngags te sa la bzhag la zas ma zos pa dang sbyin no / /
de nas yon bdag gis maN+Dal byas la ci bde bar gsol bar zhu zhes pa'o / /
de nas las kyi rdo rjes bla ma la gus pas bag yod pas dam tshig gi rdzas de dang de rnams gus pa dang bcas pas dbul bar bya'o / /
myos byed kyi snod pad+ma'i phyag gis drang bar bya zhing lan pas kyang pad+ma'i lag kor gyis so / /
slob dpon la thams cad nyis 'gyur du drang bar bya'o / /
de rnams kyis myos byed kyi phud dang po slob dpon la phul te phyag byas la btung bar bya'o / /
gnang ba ma byin gyi bar du myos byed sa la mi gzhag cing sa la gzhag na gcig la gcig pad+ma'i phyag gis drang zhing blang bar bya'o / /
de ltar stobs dang myos byed la sogs pa ldag pa dang btung ba dang bza' ba dang bca' ba rnams 'dren pa'i dus su de dag gis brjod pa /
chos rnams rang bzhin rnam par dag /
'di la the tshom ma byed par / /
bram ze khyi dang gdol pa rnams / /
rang bzhin gcig tu za bar gyis / /
bde gshegs chos rnams zag pa med / /
nam mkha' dang mtshungs dri ma med / /
gzung dang 'dzin pa rnams dang bral / /
'di la 'khrul pa med par skyabs / /
gzhan yang /
'khor lo gtso bos ma gnang bas / /
tshogs kyi 'khor lo bya ba min / /
lha yi rnal 'byor ldan pa yis / /
bya ba thams cad dal gyis bya / /
gzhan du na rnam par g.yeng bar 'gyur ro / /
'gro bar 'dod na 'khor lo'i gtso bo la sogs pa la phyag byas te / /
gnang bzhu la'o / /
'jug pa'i dus su phyag byas la'o / /
de ltar mnyam par gzhag pas longs spyad do / /
stobs dang myos byed la sogs pas shes pas bteg na bla ma las rjes gnang thob pa dang yid du 'ong ba'i rdo rje'i glu cung zad smad la blang ba ni lha de dang de'i phyag rgya dang gar dang bcas pas so / /
de nas stobs dang myos byed la sogs pa bza' ba dang btung ba la sogs pa byas pa dang so so'i gnas na gnas pa'i rnal 'byor ma rnams dang /
zur gyi mig gis bsdus pa'i lta bas blta bar bya zhing mtho la mkhregs pa'i nu ma dang pad+ma reg cing mchu gzhib cing 'khrud pa la sogs pa'i ka ra na'i bye brag bya'o / /
'dir rnal 'byor ma rnams kyi tha dad kyi ngo tsha dang rigs dang /
rigs min la sogs pa'i rnam par rtogs pa spangs te /
so so'i gnas na gnas pa'i sring mo la sogs pa sna dang /
rna ba dang mchu la sogs pa chad pa dang /
gzugs dan pa la sogs pa de ru 'dus pa'i rnal 'byor pa rnams kyis spang bar mi bya'o / /
rnal 'byor pa rnams kyis kyang ngo / /
de yang lang tsho ma gang zhig ut+pa la'i spyan dang ldan pas slob dpon dang dpa' bo rnams dang bcas pa'i rdo rje la mchod par byed na /
de'i bsod nams ni sa gzhi dang glang po che dang /
rta dang /
bu mo la sogs pa dpag tu med pa phul ba bas kyang bsod nams che'o / /
'dir rnal 'byor ma rnams kyi phyag dang mtshan ma dang / /
rigs kyi dbye ba la sogs pa gzhung ches kyis dogs pas ma bris so / /
de nas stobs dang myos byed la sogs pa la longs spyod la de ltar thams cad bya ste /
rdzogs pa dang /
zos pa dang /
'thungs pa'i lhag ma slob dpon gyis sdud du bcug la /
mdun du bzhag pa la slar yang myos byed la sogs pa blugs te /
sngags gsum gyis mngon par byin gyis brlabs pa'i chang gi kha phru btab la /
oM kha kha khA hi khA hi /
u ts+tshi Sh+Ta ba lI uts+tshi Sh+Ta b+hak+Sha ka swA hA /
zhes pa'i sngags kyis lhag ma'i gtor ma la ste /
mar me dang bcas pa phyi log su gtong du bzhug go / /
de nas gos zung dang /
lag gdub dang /
rna rgyan la sogs pa dri zhim po dang bcas pa'i so rtsi la sogs pa gtso bo dang dpa' bo dang dpa' mo la sogs pa rnams la 'bul lo / /
de nas maN+Dal byas te brjod pa /
bsod nams 'di yis sems can grangs med khams gsum la gnas rnams kyis bla na med pa thob par shog /
ces pas yon gyi bdag pos smon lam gdab par bya'o / /
de nas lhag ma lus pa dong du sba bar bya'o / /
de ltar tshogs kyi 'khor los bdag rgyal po'am gzhan gyis bya ba'o / /
de las gzhan pa ni cho ga pa'i bye brag ji ltar rnyed pa'i tha ma la ma'i bud med dam skyes pa rnams las lnga'am bcu gsum mam /
nyi shu rtsa gcig gam /
rtsa dgu'am /
yongs su rdzogs pa la snyan gsan phab ste /
ji ltar rnyed pa'i gdan la sogs pa de ltar thams cad bya'o / /
de nas dpa' bo'i ston mo ni rdul tshon gyi dkyil 'khor med na dbus ba lang gi lci bas gru bzhi pa byas te /
de nas ye shes kyi 'khor lo spyan drangs pa la sogs pa /
slob dpon gyis snga ma ltar byas la /
de yang tshogs kyi gtso bo kha shar du phyogs pa'o / /
de'i g.yon du phyag rgya gcig yon bdag gis dbul bar bya'o / /
gzhan du na phyag rgya dang bral ba'i chang gi btung ba bkag pa'i phyir ro / /
de'i g.yas phyogs su slob dpon dge slong rnams ni gral shar du phyogs pas so / /
bden bral nas slob dpon dge tshul rnams byang du phyogs pas so / /
dbang ldan nas slob dpon khyim pa rnams kha lho ru phyogs pas so / /
de ltar dge slong ma dang dge tshul ma dang /
dge bsnyen ma rnams kyang ngo / /
tshogs kyi gtso mo'i g.yon du thabs cig yon bdag gis dbul bar bya'o / /
gzhan du na thabs dang bral ba'i stobs kyis bza' ba bkag pa'i phyir ro / /
lhag ma snga ma dang mtshungs so / /
'di ni dpa' bo'i ston mo dang bcas pa'i tshogs kyi 'khor lo'i cho ga'i rim pa'o / /
de nas gsungs pa'i dkyil 'khor ram bris sku la sogs pa'i dkyil 'khor la mchod pa la sogs pa sngon du song bas lugs ma la sogs pa rab tu gnas pa bya ba ni /
stong ba'i dang las sa bon la sogs pa las yongs su rdzogs pa'am /
skad cig gis dam tshig sems dpa'i gzugs thugs kar sa bon dang bcas pa bsams la /
na bza' gsar ba dmar po la sogs pa bskon pa dang /
de nas yon bdag me tog dang bcas pa de nyid gzugs brnyan me tog dang bcas par dmigs te /
yon bdag lugs ma sogs pa dang bcas pas slob ma ji lta ba bzhin du rdul tshon gyi dkyil 'khor du 'jug pa ste /
slob dpon gyis kyang lugs ma la sogs pa'i lhag pa'i lha'i mtshan ma 'am de'i rigs kyi mtshan ma la de'i me tog gi phreng ba 'bul du gzhug go / /
yang na me tog dor ba spangs te /
lugs ma la sogs pa dkyil 'khor mthong ba tsam gyis 'jug par bya'o / /
de yang dkyil 'khor gyi shar gyi phyogs sam byang shar mtshams su khrus kyi gdan gyi snam bu chu dang zheng du ji ltar 'tsham par bya ba'am /
ji lta ba bzhin dus gzhi la byugs pa la sogs byas pa la bdud rtsi lnga dang bcas pa'i ba'i rnam lngas byugs te /
phyogs mtshams la bum pa brgyad bkod pa dang /
me tog la sogs pa dang /
gdugs dang /
rgyal mtshan dang /
ba dan dang /
dril bu dang /
gar dang /
glu dang /
sgra la sogs pa ji ltar nus pa yid du 'ong bar byas la /
dge ba'i tshes la sogs pa la slob dpon rgyan thams cad btags te /
rdo rje sems dpa' rig ma dang bcas pa'i nga rgyal gyis /
stegs bu'i dbus su thugs kyi dkyil 'khor gyi tshad kyi gru bzhi pa /
rta babs dang bral ba'i nub kyi sgo dang ldan pa sna tshogs pad+ma 'dab ma brgyad pa phyogs dang mtshams rnams la don yod grub pa la sogs pa'i mtshan rnams rdul tshon gyis bya'o / /
de'i steng du snam bu la pad+ma 'dab ma brgyad pa bris pa la /
lugs ma la sogs pa bskyod par nus pa rnams shar du phyogs bas bzhugs su gsol lo / /
lha khang dang mchod rten du dri gtsang khang dang /
lugs ma chen po rnams snga ma ltar dam tshig pa bskyed la dkyil 'khor du bzhugs par bsam pa ste /
de rnams la khrus kyi sna ma bu dgos pa med pas na de ltar bye brag gnyis so / /
de yang nub mo'i dus su lugs ma la sogs pa sngon du bzhugs pa dang /
de la bdag nyid mngon par phyogs te zhabs bsil la sogs sngon du song bas nir man tshan bya ba ni /
oM AHhUM ho haM k+ShaH /
zhes pa'i sngags kyis grub pa'i yungs kar chang ba g.yas g.yon du gzung la so sor lan gnyis su g.yon du bskor zhing /
oM sarba pA paM da ha na badzrA ya badzra sa twa su sarba pA paM da ha swA hA /
zhes pa bzlas te yungs kar me la gdegs par bya'o / /
de ltar g.yas su bskor bas kyang ngo / /
de ltar chus gang ba'i kham phor dang drur ba dang bcas pa'i ba lang gi lci bas chang bar bcangs la chang zan dang /
gsil ya ba ras rnams te /
'on kyang kha 'phor la sogs pa me ru skyur bar mi bya'o / /
de nas lugs ma la sogs pa la lag pas reg la /
gtso bo'i sngags dang bcas pas lugs ma la sogs pa la ji ltar rigs pa ltar dngos su 'am me long gi gzugs brnyan la dri ni thugs kar byug go /
me tog ni dbu la'o / /
yon chab mdun du'o / /
mar me bskor bzhin pas so / /
mar dang sbos dkar yi ge drug pa lan bdun bzlas te bdug par bya'o / /
'di ni nir man tsha na'i cho ga'i rim pa'o / /
de nas yi ge drug pa bzlas shing dUr ba'i pir gyis zangs kyi snod na gnas pa'i zho dang /
'o ma dang /
mar dang /
sbrang rtsi dang /
ka ra rnams te /
bdud rtsi lnga'i bdag nyid dang /
gzhan yang zho dang /
'o ma dang /
mar dang /
ba lang gi lci ba dang /
chu rnams kyis lugs ma la sogs pa sku khrus gsol du btub pa rnams la /
oM hUM trAM hrIHa /
zhes pa'i sngags kyis byug par bya'o / /
bris sku dang po ti la sogs pa rnams me long gi gzugs brnyan la'o / /
de nas yi ge drug pa bzla zhing chu gtsang ma dang dri zhim bos khrus bya'o / /
de nas khar ba'i snod du 'dag chal lnga blugs pas dag par bya ba ni /
oM sarba ta thA ga ta kA ya bi sho d+ha ni swA hA /
zhes pas so / /
me dang nyi mas smin pa'i dri'i mar gyis byugs la yang 'dag chal gyis so / /
skyur pos byugs la de ltar khrus byas te /
khar ba'i snod kyi yung bas byugs nas yang khrus bya'o / /
de nas tsan+dan dang /
gur gum dang /
ga pur dang /
gla rtsi la sogs pas mnyam par byugs te /
snying ga'i sa bon gyi 'od zer gyis spyan drangs pa'i bum pas khrus byed par bsam zhing bkra shis kyi glu dang bcas pas bum pa rnams kyi chu yis khrus bya ba ni /
sngon du brjod pa'i tshigs su bcad pa dang bcas pas so / /
de nyid la chags pa'i chu ras 'jam pos dbyi bar byas la de la ji ltar nus pa'i na bza' dbul bar bya'o / /
de nas sa bon gyis ye shes sems dpa' dang /
sangs rgyas dang /
byang chub sems dpa' dang /
lha rnams mdun du spyan drangs la zhabs bsil dang /
zhal bsil dang /
yon chab rnams sngon du song bas bus mo g.yas pa sa la btsugs te /
lag pa g.yon pas dril bu dkrol zhing g.yas pas spos snod kyis bdug cing hUM las byung ba'i rdo rje'i lce dang ldan pas /
bcom ldan 'das dus kyi 'khor lo nyid ces pa /
bdag ni rdo rje che ge nyid / /
ces par bsgyur bas bstod de /
phyag byas nas /
oM badzra pu na rA ga ma na ya muH /
zhes pas gshegs su gsol lo / /
khrus byas pa'i lugs ma la sogs pa rnams kyi gnas lnga rnams la dris byugs la mchod de /
yi ge drug pa dang bcas pa'i g.yas kyi rdo rje lan gsum du reg nas lha de dang de'i bsngags bzlas te /
de nas phyogs skyong rnams la gtor ma dbul lo zhes pas so / /
gang zhig sems can brtan na lhag par gnas pa med kyang rab tu gnas par bya ba ni /
gsungs par 'gyur pa'i cho ga rnams nyi ma gcig la bya'o / /
yon bdag la 'byor pa yod na bsod nams kyi tshogs kyi don du lhag par gnas par bya'o / /
'di ni lha lhag par gnas pa'i cho ga'i rim pa'o / /
de nas dkyil 'khor gyi shar phyogs kyi gzhi la sgo bzhi pa re khA lnga dang bcas pa byas la /
dbus su pad+ma 'dab ma brgyad pa'o / /
phyogs dang mtshams rnams su rim pa ji lta ba bzhin mtshan ma rnams dgod do / /
de nas lugs ma la sogs pa dkyil 'khor la sngon du phyogs pas zhugs pa dang /
rgyud dang sgrub thabs la sogs par lha bskyed pa'i bye brag slob dpon gyis go bar bya ste /
mchod rten la sogs pa stong ba'i dang las rim pas sam /
skad cig gis dam tshig sems dpa'i gzugs bsgom mo / /
po ti rnams ni stong pa'i ngang las AHde las 'od dpag tu med pa'i rig ma dang bcas pa pad+ma dang nyi ma'i steng du'o / /
de yang yongs su gyur pa las yi ge'i gzugs brnyan gyi bdag nyid 'od dpag med kyi gzugs kyi dam tshig pa du bsgom /
lha khang dang /
mchod rten dang /
dri'i gtsang khang la sogs pa rnams pad+ma dang zla ba la gnas pa /
oM las byung ba'i rnam par snang mdzad spyan ma la 'khyud pa yongs su gyur pa las lha khang la sogs pa'i gzugs brnyan gyi bdag nyid rnam par snang mdzad kyi gzugs kyi dam tshig sems dpa' ru bsgom mo / /
gzhan yang stong ba'i rang bzhin du ni byas nas rgyal ba mchog dang bcas pa'i sku gsung thugs kyi rdo rje rnams / /
zhes pas sgrub thabs su gsungs pa'i tshogs bdag nyid dus kyi 'khor lor bsgom zhing /
lha la sogs pa rnams kyang so so'i sa bon las byung ba'i so so'i gzugs kyi rnam par bsgoms la /
zla ba dkar po la sogs pa nas nam mkha'i dkyil 'khor ljang gu'i bar dpral ba la sogs pa'i 'khor lo nas gsang ba'i bar du bkod la oM nas k+ShaH'i bar bsgom par bya'o / /
lha rnams kyang 'di lta ste /
rang gi sa bon gyi 'od zer gyis ye shes kyi 'khor lo spyan drangs te /
zhabs bsil la sogs pas mchod la /
dza hUM baM hoHzhes pa brjod de lcags kyu'i phyag rgyal sogs pas khro bo bzhi yis dgug pa dang /
gzhug pa dang /
bcing ba dang /
dbang du bya ba rnams rim pa bzhin du bya'o / /
de nas lugs ma la sogs pa rnams snying ga'i pad+mar nyi ma dang zla ba kha sbyar gyi nang du sa bon gyi yi ge dgod par bya'o / /
de nas chu la sogs pa'i dbang rnams sngon du gsungs pa'i slob ma la dbang bskur ba ji lta ba bzhin no / /
yang na bsgoms pas thams cad yongs su rdzogs par bya'o / /
gzhan yang dbang bskur ba spangs la thugs kar sa bon bkod pa dang /
lha'i gzugs brnyan gyi gzugs su nges par bltas la rang gi sngags sam /
sngags 'dis mchod pa ni /
oM AHbadzra wa ye hUM swA hA /
zhes pa dang /
de ltar oM AHbadzra dang por brjod cing hUM swA hA /
mtha' mar sbyar ba'i sngags rnams kyis me tog dang /
bdug spos dang /
mar me dang /
dri dang /
lha bshos dang /
rgyan la sogs pa dbul lo / /
oM AHsarba sho d+ha na hUM phaT /
ces pa ni /
'bras bul sogs bdag par bya ba'i sngags so / /
oM badzra swA hA /
zhes pa'i 'bras bus 'dren pa'i sngags so / /
de nas dam tshig gi rdzas byin la /
oM badzra AH /
zhes pa'i sngags kyis me long bstan no / /
de nas sbyin sreg gis mnyes par bya ba ni /
yon bdag gi 'byor ba'i bye brag gis lugs ma la sogs pa'i gzugs kyi bye brag la ste /
zhi ba la sogs pas sangs rgyas kyi bar 'dod pa'i don ni dgos pa'o / /
gser gyi thur mas dngul la sogs pa'i snod du sbrang rtsi bzhag pa las blangs te /
oM tsak+Shu sa man+ta tsak+Shu ra bi sho d+ha ne swA hA /
zhes brjod cing lugs ma'i spyan la byug cing dbye bar bya'o / /
po ti la sogs pa rnams la me long gi gzugs brnyan la de ltar bya'o / /
de nas thab khung gi me'am /
me gzhan la'o ma dang /
'bras ma nyams pa dang /
mar dang /
sbrang dang /
ka ra rnams ho ma gzar ram /
pi pi ling gi lo mas skyed pu'i steng gi snod du blugs so / /
gtso bo'i sngags brjod cing tshos par btso bar bya'o / /
thug pa de nyid /
oM daM byA naM sa mA d+hi d+h+ra na pri Na ne swA hA /
zhes brjod cing lugs ma la sogs pa lha'i gzugs brnyan du bsams la drang bar bya'o / /
zhal bsil la dri zhim po'i sbrang rtsi dang bcas pa dbul lo / /
de nas oM hUM trAM hrIH a /
zhes pa'i dam tshig 'di nyan du gzhug go / /
po ti rnams la 'od dpag med shes rab dang bcas pa bstim pas /
byang bu rnams mtshan sum cu rtsa gnyis dang /
dpe byad brgyad cu'i rang bzhin dbyangs dang gsal byed du bsgom mo / /
lha khang la sogs pa rnams la rnam par snang mdzad shes rab dang bcas pa thim pas /
rang bzhin yang dag par rdzogs pa'i sangs rgyas thams cad dang /
de'i chos dang /
byang chub sems dpa' dang /
nyan thos la sogs pa'i ting nge 'dzin sna tshogs kyi brang khang du bsam par bya'o / /
mchod rten la de ltar rnam par snang mdzad shes rab dang bcas pa thim pas de'i dbus su pad+ma'i lte ba'i steng du zla ba la 'khor lo rtsibs brgyad pa dkar po'o / /
byang la sogs pa'i 'dab ma rnams la ral gri dang /
rdo rje dang /
rin po che dang /
pad+ma rnams bsam par bya'o / /
de nas me tog la sogs pa rnams kyis mchod nas thal mo sbyar te /
ji ltar sangs rgyas thams cad kyis / /
dga' ldan gnas su bzhugs pa nas / /
sgyu ma lha mdzes lhums bltams ltar / /
de ltar gzugs brnyan 'di nyid la / /
mgon po brtan par rtag bzhugs nas / /
byang chub sems ni 'phel don du / /
mchod pa la sogs 'di dag rnams / /
che ge'i don du bzhes par mdzod / /
ces pa 'di ji srid par du bzhugs par gsol ba gdab pa'i don du'o / /
yi ge drug pa bzlas shing lugs ma la sogs pa'i stod dang /
dbus dang smad kyi cha rnams la /
lag pa g.yas pa'i rdo rjes lan gsum du bskor bas bstan par bya ste /
mchog sbyin rdo rje mchog khyod 'dud / /
ces pa la sogs pas bstod la /
lhag pa dang chad pa'i skyon spang ba'i don du /
oM badzra sa twa sa ma ya ma nu pA la ya /
badzra sa twa twe no pa tiSh+Tha /
dr-i D+ho me b+ha wa /
su to Sh+yo me b+ha wa /
su po Sh+yo me b+ha wa /
a nu rak+to me b+ha wa /
sarba sid+d+hiM me pra ya ts+tsha /
sarba karma su tsi me tsit+taM shi yaH /
ku ru hUM ha ha ha ha hoH /
b+ha ga wA na sarba ta thA ga ta /
badzra ma me mu ny+tsa badzrI b+ha wa /
ma hA sa ma ya sa twa AH /
de ltar yi ge brgya pa brjod la /
med dang mi shes ma gus pas / /
gang zhig chad dang lhag par byas / /
de rnams ma lus thugs rje can / /
khyed la bdag ni bzod par gsol / /
zhes pas bzod par gsol lo / /
sangs rgyas rnams dang lha mo bcas / /
de sras tshangs pa klu la sogs / /
ma lus cho ga chad la sogs / /
de rnams bzod par gsol bar rigs / /
me dang sa dang chu dang rlung / /
rnams las lugs ma rnams la skyobs / /
yon gyi bdag la zhi ba dang / /
rgyas dang bkra shis rgyun du spyod / /
de yis bu sogs slob ma dang / /
bdag kyang de mtshungs mnyes mdzod la / /
sangs rgyas yul du gshegs nas kyang / /
slar yang 'dir ni 'byon par zhu / /
zhes lan gsum brjod de / /
phyogs skyong dang /
'byung bo thams cad la gtor ma sbyin no / /
yon gyi bdag pos kyang lugs ma la sogs pa la bskor ba dang /
mchod pa dang /
phyag rnams byas la /
slob dpon la yon phul te /
yang dag par mnyes par bya'o / /
'od dpag med kyi dkyil 'khor du po ti rnams so / /
rnam par snang mdzad du lha khang la sogs pa'o / /
rdo rje sems dpas gtso bo byas par sku 'am gzugs brnyan ngo ma shes pa rnams so / /
gal te lugs ma'am gzugs brnyan de dang de'i rigs su shes nas rigs kyi bdag po de deng de'i dkyil 'khor du'o / /
gang dag tu yang /
gzugs brnyan rab tu gnas pa ni / /
rgyud nyid gang du bzhugs pa ltar / /
de nyid kyi ni dkyil 'khor bya / /
'on te slob dpon rang nyid kyi / /
lha yi bdag nyid gyur pa ltar / /
de yi dbye ba shes par bya / /
zhes pa de'i phyir rgyud dang /
rgyud du gsungs pa'i lha yis kyang mchog gi bla na med pa 'di'i dgongs pas rab tu gnas pa'i rigs so zhes bya'o / /
cho ga chung ba'i rab tu gnas pa ni lugs ma la sogs pa stong pa'i ngang las skad cig gis de nyid kyi sa bon la sogs pa'i dam tshig sems dpa' la rang gi snying ga'i sa bon gyi 'od zer gyis ye shes sems dpa' gzhug par bya'o / /
rang gi sa bon gyi 'od zer gyis spyan drangs pa'i de bzhin gshegs pa la sogs pa dang /
rang nyid kyis kyang bum pa'i chus dbang bskur la yang dag par mchod nas /
de nyid kyi sngags brgya rtsa brgyad bzlas par bya'o / /
'di ni lugs ma la sogs pa rab tu gnas pa'i cho ga'i rim pa'o / /
srung pa'i 'khor lo rab tu gnas pa ni /
rdo rje 'dzin pa'i nga rgyal dang ldan pa'i slob dpon gyis gnas bsrung ba gang dag gis dam tshig sems dpa' de dang mthun pa'i ye shes sems dpa' la cho ga ji lta ba bzhin gzhug cing bsgom par bya ba ni /
de ltar bsgrub bya'i bye brag gis de dang de la ste /
de yang srung 'khor gyi gtso bo'i sngags dang /
sgrub pa po'i ming la zhugs par bsgom pa dang /
bsrung 'khor tshangs pa'i bu ga'i kha nas zhugs te /
rdo rje'i lam nas lha mo'i pad+mar babs la /
snying ga'i sa bon gyi 'od zer gyis de bzhin gshegs pa de ltar zhugs nas dbang bskur ba dang /
yang bdag nyid kyis kyang bum pa'i chus so / /
de yang bsrung ba'i gtso bo'i snying po'i sngags brgya rtsa brgyad bzlas so / /
de nas rdo rje 'dzin pa'i nga rgyal dang ldan pa'i slob dpon gyis lag pa g.yas pa'i mthil du skad cig gis rdo rje rtse lnga pa bsgoms la de ru AHyig gis byin gyis brlabs pa'o / /
g.yon pas skad cig gis pad+ma'i 'dab ma'i rnam pa la tsog gis byin gyis brlabs pa'o / /
de dag gi dbus su bzhag pa'i phreng ba'i dbus kyi skud pa rdo rje sems dpa'i rang bzhin no / /
phyogs dang mtshams kyi skud pa rnams la pad+ma'i phyag rgya dang /
byams pa dang /
nam mkha' mdzod dang /
kun du bzang po dang /
phyag na rdo rje dang /
'jam dpal dang /
sgrib pa thams cad rnam par sel ba dang /
sa'i snying po rnams kyi bdag nyid do / /
rdog po rnam par snang mdzad la sogs pa'i rang bzhin no / /
mdo 'dzin stobs la sogs pa'i chos kyi rang bzhin du skad cig gis rnam par bsam mo / /
snying ga'i sa bon gyi 'od zer gyis spyan drangs pa'i rdo rje sems dpa' la sogs pa rnams ji lta ba bzhin du gzhug par bya'o / /
oM pa de pa de ma hA dz+nyA nAM sarba bud+d+ha ma hAM b+ha wed hUM hUM hoH hoH hoH aH khaM swA hA /
zhes pa'i sngags kyis byin gyis brlabs te /
bum pa'i chus dbang bskur la mchod do / /
tshegs chung bar bya ba ni phreng ba'i skud pa rdo rje sems dpa' dang ro gcig par bsams la /
de nyid yongs su gyur pa las phreng ba'i rnam par bsam par bya'o / /
dbang bskur la gsung rdo rje'i snying po brgya rtsa brgyad bzlas so / /
yang na de nyid stong pa'i ngang las rdo rje 'dzin pa'i nga rgyal byas pa'i snying ga'i sa bon gyi 'od zer gyis yi ge hUM rnams spyan drangs la mdo 'dzin dang /
rdog po gzhan rnams la mtshan dang dpe byad kyi bdag nyid gzhug go / /
de ltar dril bu la a la sogs pa'i dbyangs yig sum cu rtsa gnyis kyis so / /
rdo rje la ka la sogs pa'i gsal byed brgyad cu yis so / /
mchod phyir thogs dang tshangs skud kyang ngo / /
'di ni srung 'khor la sogs pa'i rab tu gnas pa'i cho ga'i rim pa'o / /
yon bdag nus pa dang ldan pa'i don du rnam par snang mdzad kyis gtso bo byas pa'i dkyil 'khor rdzing bu'i 'gram du bzhengs la 'khor lo'i gtso bo'i rnal 'byor dang ldan pas rdzing bu'i phyogs dang mtshams su gtor ma btang ba dang /
chu stong pa'i ngang las b+hUM las byung ba'i 'khor lo b+hUM dang bcas pa las rnam par snang mdzad spyan ma dang bcas pa'o / /
de nas rdo rje chu bdag dkar po mi'i gdong pa can /
gdengs ka bdun dang ldan pa /
phyag g.yon pas yul gyi zhags pa dang bcas pas yum la 'khyud de rol pas gnas pa /
g.yas kyi ut+pal sngon po bsnyams pa lte ba man chad yul gyi rnam pa /
'di dam tshig gi sems dpa'i rnam par bsgoms la /
bdag nyid kyi snying ga'i sa bon las 'od spros te rnam par snang mdzad spyan drangs nas /
zhabs bsil la sogs pa sngon du song bas /
oM sa ma ya s+t+waM /
zhes brjod de gzhug par bya'o / /
dbang bskur me tog la sogs pas mchod nas de yongs su gyur pa las gzugs brnyan dang bcas pa'am /
ye shes kyi bdud rtsi'i rang bzhin dri zhim pa /
ro dang ldan pa yang ba dang /
'jam pa dang /
grang ba mgrin pa dang /
gsus pa la nad mi byed pa'i yan lag brgyad dang ldan pa'i chus 'og gi bar du ste /
klu brgyad dang ldan pa phyogs bzhi ru rlabs kyis 'gro ba de nyid kyi shar la sogs pa'i phyogs rnams la dga' bo dang /
pad+ma dang /
'jog po dang /
chu bdag rnams so / /
mtshams rnams su dung skyong dang /
karko Ta dang /
rigs ldan dang /
pad+ma chen po rnams rim pa bzhin gser dang /
ra gan dang /
zangs dang /
dngul dang /
zha nye dang /
'khar ba dang /
lcags dang /
gsha' tshe rnams las byas pa'am bsgom pa ste /
skad cig gis dam tshig sems dpa'i gzugs su bsams la /
snying ga'i sa bon gyi 'od zer gyis spyan drangs la ye shes sems dpa' dang tha mi dad par gnas par bya'o / /
de'i dus su mchod sdong de'i dpangs kyi nyis 'gyur dang ldan pa gzugs so / /
de'i dbus su chu bdag go / /
de la sbrang rtsi chu dang bcas pa dang /
bdud rtsi lnga blugs par bya'o / /
me tog la sogs pas de nyid yang dag par mchod par byas nas sbyin sreg bya'o / /
de'i 'gram du ba lang gi lci bas byugs la grang ba'i dri yi maN+Dal byas te /
rang gi snying ga'i sa bon gyi 'od zer gyis spyan drangs la maN+Dal gyi pad+ma'i lte bar rdo rje chu bdag go / /
shar la sogs pa'i phyogs dang mtshams rnams la dga' bo la sogs pa'o / /
phyi rol gyi phyogs thams cad du klu rnams rnam par bsam par bya'o / /
oM AHbadzra ba ru NA ya hUM swA hA /
zhes pa de ltar rang gi ming dang ldan pa'i sngags kyis me tog dkar pos rnam par mchod la /
klu'i phyag rgya dang ldan pas /
oM a nan+ta bA su ki tak+Sha ka karko Ta kra pad+ma ma hA pad+ma shaM kha pA la ku li ka de ba ti ma hA de bti so ma shi khi daN+Da ra a ba lA la hu lu hu lu nan+da u nan+da sA ga ra ma hA sA gar tA pa ma hA tA pha shI kAn+ti ma hA kAn+ti rat+na kAn+ta su rU pa ma hA su rU pa b+ha dri tI ka ma h+phuho dar /
si li /
ma hA sa la /
oM b+hak+Sha b+hak+Sha A g+ts+tsha mahA nAg a d+hi pa ti sarba b+hur b+hu wa phruM phru swA hA /
zhes pa'i sngags kyis 'o ma'i gtor ma sbyin no / /
de nas ji srid du bzhugs pa'i don du yi ge brgya pa bzlas nas byin gyis brlabs pa'i phyogs brgyad du btang zhing de'i phyi rol du yang ngo / /
gzhon nu ma mnyes par bya ste /
'di ni rdzing bu dang /
khrus gnas dang /
khron pa rnams rab tu gnas pa'i cho ga'o / /
de nas ljon shing dang skyed mos tshal la sogs pa rab tu gnas la'i cho ga ni phyogs rnams su gtor ma byin la rnam par snang mdzad kyi bdag nyid kyi slob dpon gyis shing rnams kyi gtso bo stong pa'i ngang las rnam par snang mdzad du rnam par bsams la /
de la ye shes sems dpa'i yon chab sngon du song bas gzhug par bya ste /
bum pa'i chu yis dbang bskur ba dang de nyid yongs su gyur pa las ljon shing ngo / /
de'i dbus su ljon shing yang de ltar lhag par mos par bya'o / /
ljon shing gtso bo de nyid la gnas pa'i lha la yang me tog la sogs pas mchod de gzhan gyi bya ba byed cing /
ji srid du bzhugs par gsol ba btab cing phyogs rnams su gtor ma btang ba 'di ni skyed mos tshal la sogs pa rab tu gnas pa'i cho ga'i rim pa'o / /
da ni dbang dang rab tu gnas pa la sogs pa thams cad la sbyin sreg sngon du 'gro bar gsungs pa'i kun rdzob kyi sbyin sreg 'dir brjod par bya ste /
nyin mo'i thun dang po la zhi ba la sogs pa'i las bya ste /
de ltar mtshan mo la yang ngo / /
de ltar thun byed rnams sa thun rnams la ste /
las thams cad pa dang /
zhi ba dang /
rgyas pa dang /
gsad pa dang /
dbye ba dang /
dbang dang /
dgug pa dang /
rmongs pa dang /
rengs pa rnams /
grong khyer gyi dbus dang /
gshin rje dang /
bden bral dang /
chu bdag dang /
rlung dang /
gnod sbyin dang /
dbang ldan dang /
shar dang /
me mtshams su ste /
dbang bskur ba'i dus su rdul tshon gyi me ri'i phyi rol du khru do spangs pa'i gnod sbyin nam /
drag po ru zlum po dang /
gru bzhi dang /
gzhu'i rnam pa dang /
zur lnga dang /
bdun dang /
gsum dang /
drug dang /
brgyad rnams dang ldan pa'o / /
khru gang ba dang /
khru do pa dang /
khru gang gi phyed dang /
zlum po dang mtshungs pa dang /
sor bzhi bcu pa dang /
nyi shu pa dang /
sum cu pa rnams so / /
thab khung rnams kyi rgya'i phyed steng du'o / /
thab kyi kha khyer la thad kar spangs kyi drug cha'o / /
de dag gi nyis 'gyur snyegs bu'o / /
de'i nyis 'gyur kha khyer tshon la'o / /
yang mchu dang mnyam pa phyi ru kha khyer bya'o / /
steng du zla ba dang /
nyi ma dang /
zla ba dang /
maN+Dal sngon po dang /
dmar po dang /
du ba'i maN+Dal dang /
maN+Dal ser po dang /
ri rab gnyis kyi mtshan mas mtshan pa'i thab bya'o / /
stegs bu cha lnga ru byas pa'i logs gnyis kyi cha gnyis spangs te /
cha gsum la 'og nas 'byung ba'i mtshan ma rnams kyis rim pa bzhin 'og nas bskor ba ste /
gal te sa yis byed na chu'i phyed kyis so / /
rdul tshon gyis byed na nges pa med do / /
de'i phyi rol du gnyis la pad+ma'i 'dab ma dang /
gnyis la sor mo dang bcas pa'i lag mthil dang /
khwa'i 'jug sgro dang gnyis la shing arga'i 'dab ma dmar po dang gnyis la shing arga'i 'dab ma ser po rnams kyi phreng bas bskor ro / /
de'i phyi rol du gnyis la /
ku sha dang shi ba'i skra dang /
yi dags shing gi lo ma dang /
gnyis la me tog dmar po dang /
gnyis la me tog ser po rnams kyis bskor ro / /
thab kyi tshad ni pad+ma'i 'dab ma'o / /
bcu gnyis kyi chas gtso bo'i lte ba'o / /
de la rdo rje nag po dang /
pad+ma dkar po dang /
'khor lo dkar po dang /
gri gug nag po dang /
ral gri nag po dang /
mda' dmar po dang /
rdo rje lcags kyu dmar po dang /
sbrul zhags ser po dang /
rdo rje lcags sgrog ser po rnams dgod par bya'o / /
las thams cad pa'i thab khung la shar la sogs pa'i pad+ma'i 'dab ma rnams la /
ral gri dang /
rin po che dang /
'khor lo dang /
pad+ma rnams so / /
mtshams rnams la gri gug nag po dang /
lcags kyu dmar po dang /
rdo rje zhags pa ser po dang /
rtse gsum pa dkar po rnams so / /
de ltar zhi ba la yang ngo / /
rgyas pa la yang phyogs rnams su rdo rje la sogs pa'i mtshan ma rnams dang /
mtshams rnams la gri gug nag po la sogs pa'o / /
de ltar gsad pa la shar du phyogs pa'i dkyil 'khor te /
gsad pa dang dbye ba la byang du kha phyogs pa'i ral gri la sogs pa'i mtshan ma'o / /
dbang dang dgug pa la lhor kha phyogs pas phyogs rnams la rin po che la sogs pa'o / /
mtshams rnams la lcags kyu dmar po la sogs pa'o / /
rmongs pa dang /
rengs pa la nub tu kha phyogs pas phyogs bral rnams la 'khor lo dang /
zhags pa ser po la sogs pa'o / /
thab khung la khru do spangs par rdul tshon dkar po dang /
dmar po dang /
nag po rnams kyis ra ba gsum bya ste /
byang la sogs par kha phyogs pa'i ra ba'i nang gi rgya'i brgyad cha'i sgo'o / /
dkyil 'khor gyi sgo dang mtshungs pa'i rta babs dang bcas pa thab khung kun la bya'o / /
thab khung gi mdun du khru do spangs pa'i gnas su zhi ba la sogs pa'i dbye ba'i dbyibs dang lag pa snga ma ltar pad+ma dang /
mtshan ma'i bye brag bkod pa'i khru gang pa rang rang gi phyogs su gzhag go / /
las thams cad pa la sna tshogs rdo rje chos 'byung du chud pas mtshan pa'o / /
de ltar sbyin sreg gi dgang gzar la sogs pa'i gdan dang /
yon chab kyi gdan g.yas dang g.yon du'o / /
gdan de la rim pa ji lta ba bzhin gnas par bya ba ste /
rkang pa g.yas pa g.yon pa'i pus mo'i gong du bzhag pa pad+ma'i 'dug stangs so / /
rkang pa g.yas pa g.yon pa'i brla'i steng du gzhag cing g.yon pa g.yas pa'i brla steng du gzhag pa rdo rje'i 'dug stangs so / /
lha ma yin gyi 'dug stangs ni lus bskums te rus sbal ltar gnas pa'o / /
rkang pa'i long mo gnyis gzhibs te /
btsos po che 'phor dang sbyar nas /
pus mo gnyis bslang ba ni tsog pu'i 'dug stangs so / /
rkang pa g.yon pa skyil krung byed pa'o / /
de las bzlog pa ni gnyis pa'o / /
rkang pa g.yon pa'i long mo gnyis gshibs te /
btsos po che 'phong dang sbyar nas /
pus mo gnyis bslang ba ni tsog pu'i 'dug stangs so / /
rkang pa g.yon pa skyil krung du gnas nas g.yas pa'i tsog pu ste /
cung zad brkyang pa skyil krung phyed pa'o / /
de las bzlog pa ni bye brag gnyis pa'o / /
rkang pa g.yon pa'i rting pa bshang lam na gnas te /
g.yas pa tsog pur gnas pa rkang pa bshang lam na gnas pa'o / /
de las bzlog pa rnams so / /
de nas rim pa bzhin du shel dang /
mu tig dang /
mi'i so dang /
bo de tse dang /
pad+ma'i sa bon dang /
tsan+dan dmar po dang /
lung tang dang /
ru drAk+Sha'i phreng ba rnams so / /
de nas pad snod 'dab ma dang /
lte ba rnams la sor bcu gnyis pa /
shel dang /
dngul dang /
thod pa dang /
lcags dang /
gser dang /
zangs dang /
shing dang /
sa las byas pa'i yon chab kyi snod rnams so / /
de nas dgang gzar ni rdo rjes mtshan pa'i khru gang ba'i yu ba la steng gi cha thal mo sbyar ba'i rnam pa'o / /
de'i nang gi dbus gru bzhi pa pad+mas mtshan pa sor bzhi dang ldan pa'o / /
de'i rtse mo rdo rje rtse lnga pa'o / /
ra dbus ma nas bcud 'gro ba'i gnas dang ldan pa'o / /
de las cung zad phra la chung ba srid du mtshungs pa'i steng gi cha pad+ma dang blugs gzar ro / /
de ltar zhi ba la sogs pa'i gnyis gnyis te /
u du m+WA ra dang /
byang chub shing dang /
n+ya gro d+ha dang /
bkaDi dang /
rgun 'brum shing rnams kyi yam shing lnga brgya'o / /
mi'i dus pa mthe chung gi rnam pa lnga brgya'o / /
de ltar khwa'i mjug sgro yang ngo / /
de ltar seng ldeng ngam /
pa la sha las byung ba dang /
de ltar bi lo las byung ba lnga brgya sor bcu gnyis pa'o / /
de ltar rdza sa rnams ni zhi ba la ba'i 'o ma dang dUr ba'o / /
rgyas pa la mar dang /
dUr ba'o / /
gsad pa la sha dang dug go / /
bskrad pa dang dbye ba la mi'i zhag dang bcas pa'i ri dza ka dang tshwa'o / /
dbang la rdul dang /
ka ra bIr la sogs pa'i me tog dmar po'o / /
dgug pa la dri chu dang /
shing po la'i 'dab ma dang /
'bras bu'o / /
rengs pa la mchil ma dang /
me tog rnying po'o / /
rmongs pa la tsha dang /
thang phrom gyi 'dab ma'o / /
de ltar gnyis gnyis la ste /
me tog dri zhim la dkar ba dang /
tsha la tsher ma dang ldan pa'i nag po dang /
dmar po dang /
ser po rnams so / /
de ltar grang ba'i bdug spos ni a ga ru dang /
si h+la dang /
ga bur dang /
sbrang rtsi ka ra rnams kyis so / /
de ltar shin tu bdug pa'i spos ni bshang ba dang /
sha dang /
khrag rnams kyis so / /
de ltar dri che bar 'gyur ba'i spos gu gul dang /
rgya skyegs dang /
spos dkar dang /
kun du ru dang /
shrI ba sa dang /
bu ram rnams kyis so / /
de ltar bska ba'i spos a ru ra'i phye ma dang /
bu ram dag gis so / /
yang rim pa ji lta ba bzhin 'o ma'i zan dang /
zho dang bcas pa'i zan dang /
grod pa dang /
mar dang bcas pa'i zan dang til dang bcas pa'i zan dang /
sran mung+ga dang bcas pa'i zan dang /
sran tsa na ka dang bcas pa'i zan rnams so / /
de ltar gnyis gnyis la tsan+dan dkar po dang /
khrag dang /
sol ba dang /
gur gum dang /
gi waM dang /
tsan+dan dmar po dang /
yung ba dang /
ba bla rnams rnam par byug go / /
de ltar mar dang /
mi'i zhag dang /
til mar dang /
dzo tis ti'i mar dang /
b+hal ta ka'i mar rnams kyis mar me'o / /
de ltar 'bras sA lu dang /
ra dza ka dang /
yungs kar dang /
sran chung rnams kyis ma nyams pa'o / /
de ltar na bza' dkar po la sogs pa rnams zhi ba la sogs pa rnams la go bar bya'o / /
de ltar slob dpon ji ltar gsungs pa'i gdan la ji ltar gsungs pa'i 'dug stangs kyis gnas nas /
las thams cad pa la ljang gu'o / /
zhi ba la sogs pa la gnyis gnyis te / /
zhi zhing dkar ba dang /
khro la gnag pa dang /
chags pa dang bcas pa'i dmar po dang /
rengs shing ser ba ste /
sngon du gsungs pa'i dus kyi 'khor lo'i cha byad rnam par bsgoms te /
srung ba'i 'khor lo byas nas sngon du gsungs pa'i cho ga'i rim pa bzhin du u du m+WA ra dang /
paT dang /
mya ngan med dang /
rus pa dang /
lcags dang /
seng ldeng dang /
sa khogs dang /
bi lo rnams las byung ba'i phur bus phyogs bcur btab la /
oM AHhUM hraHphaT /
ces pa'i sngags kyis ku shas yon chab nas blangs te bsang gtor bya'o / /
de nas las thams cad pa dang /
zhi ba la sogs pa la tsan+dan la sogs pa'i dri zhim po dang /
'o ma can gyi shing dang /
tsan+dan dmar po la sogs pa dang /
bska ba'i shing rnams brtsegs te /
lha khang dang /
bram ze dang /
dmangs rigs dang /
gtum mo dang /
rgyal rigs dang /
rje rigs rnams kyi khyim nas me blangs te /
der btsug la rlung yab kyis sbar bar bya'o / /
de nas sngags 'dis me lha spyan drang ba ni /
oM e h+ye hi ma hA b+hu ta de ba r-i Shi dwi dzas ta ma / /
gr-i hi twA yu d+ha ma hA ra a smin san+ni hi to b+hab badzra d+ha ra A dz+nyA pa ya ti swA hA /
zhes brjod de /
rang gi snying ga dang phyi'i thab khung du las kyi bye brag gis zla ba'am /
nyi ma la raM las byung ba'i me lha'i rnam par bsgoms te /
dzaHhUM baM hoHb+r+jod cing lcags kyu'i phyag rgyas dgug go / /
rdo rje'i phyag rgyas gzhug go /
zhags pa'i phyag rgyas bcing ngo / /
dril bu'i phyag rgyas dbang du bya'o / /
de nas yang las thams cad pa la sku mdog ljang gu g.yas pa'i phyag dag gi rdo rje dang phreng ba'o / /
g.yon pa'i phyag ngag gis dril bu dang pad+ma'o / /
na bza' dang spyan dang /
dbu skra rnams dmar la ser ba mi bskyod pas rgyas gdab pa'o / /
zhi ba la dkar po g.yas pa dag gis pad+ma dang /
shel gyi phreng ba'o / /
g.yon pa dag gis spyi blugs dang dung ngo / /
rgyas pa la g.yas pa dag gis 'khor lo dang mu tig gi phreng ba'o / /
g.yon pa dag gis pad+ma dang spyi blugs so / /
'od dpag med kyis rgyas btab pa'o / /
gsang ba la nag po g.yas pa dag gis gri gug dang rtse gsum pa'o / /
g.yon pa dag gis thod pa dang kha T+wAM ga'o / /
don yod grub pas rgyas btab pa'o / /
bskrad pa dang dbye ba la g.yas pa dag gis ral gri dang rtse gsum pa'o / /
g.yon pa dag gis thod pa dang kha T+wAM ga'o / /
dbang du bya ba la gur gum gyi kha dog go / /
g.yas pa dag gis mnga' dang /
rin po che'o / /
g.yon pa dag gis gzhu dang me long ngo / /
rin chen 'byung ldan gyis rgyas btab pa'o / /
dgug pa la g.yas pa dag gis rdo rje lcags kyu dang rin po che'o / /
g.yon pa dag gis rdo rje zhags pa dang me long ngo / /
rmongs pa dag la g.yas pa dag gis sbrul dang dbyug pa'o / /
g.yon pa dag gis 'khor lo dang thob ba'o / /
rengs pa dang phur bus gdab pa dag la ser po g.yas pa dag gis lcags sgrog dang tho ba'o / /
g.yon pa dag gis 'khor lo dang tho ba'o / /
rnam par snang mdzad kyis rgyas gdab pa'o / /
zhi ba la sogs pa rang rang gi kha dog dang mtshungs pa'i na bza'o /
de nas oM pra wa ra sa ta kar ma hA ra smin pra tIts+tsha swA hA /
zhes pas yon chab sbyin no /
de nas oM badzra dang por /
puSh+paM la sogs pas bar du'o / /
swA hA zhes pa tha mar sbyar ba'i puSh+pi dang /
d+hU paM dang /
gan+d+haM dang /
dI paM dang /
ak+Sha taM dang /
nai bi d+yaM dang /
lA s+yaM dang /
hA s+yaM dang /
bA d+yaM dang /
nr-i d+yaM dang /
gI taM dang /
kA maM rnams gyis mchod /
de nas me lha'i zhal gdangs par /
oM sarba pA paM da ha na badzra ag+Ni badzra sa twA s+ya sarba pA paM da ha ra ha swA hA /
zhes pa las thams cad pa la sogs par dang por sreg blugs len par spyan drang ba'o / /
gsang ba la sogs par /
oM badzra a na la sarba b+hU ta na dz+wA la ya sarba na b+hasmiM ku ru sarba duSh+TA na swA hA /
zhes pas so / /
de nas oM AHhuM ho haM k+ShaHswA hA /
zhes pas yam shing brgya rtsa brgyad kyis bsnun par bya'o / /
oM h+r+l-iM hruM hr-iM hriM hraHswA hA /
zhes pas brgya rtsa brgyad do / /
de nas oM a A i I r-i r-I u U l-i l-I aM aHswA hA /
zhes pa yang de ltar ro / /
de nas oM a A e ai ar Ar o au al A la aM aHswA hA /
zhes pa yang de ltar ro / /
de nas oM ha hA ya yA ra rA wa wA la lA haM haHswA hA /
zhes pa yang de ltar ro / /
de ltar bzhi bcus lhag pa'i lnga brgya la lnga brgya zhes brjod do / /
zhe ba la sogs pa la chu shel dang pu Shu ra ga dang /
pan+d+hu ka dang /
gser zhun ma'i kha dog rnams so / /
mA la ti dang ga bur dang /
a ga ru dang /
tsam pa ka'i dri rnams so /
pi wang rgyu mangs dang gling bu dang /
mri ma ga dang /
shin tu drag po'i sgra rnams so / /
dpal be'u dang gdugs dang /
ral gri dang pad+ma dang /
bum pa la sogs pa'i gzugs rnams so / /
gcig dang /
gnyis dang /
gsum dang /
bzhi la sogs pa bzang ngo / /
shin tu g.yo ba dang /
thig le nag po can dang /
me stag 'phro ba dang /
rang gi phyogs su phyogs pa dang /
g.yon zhing 'bar ba dang /
kha dog sna tshogs pa dang /
shin tu gnag pa dang /
tsheg sgra dang /
thog sgra rnams ni gsad pa la bzang ngo / /
de nas 'bru la sogs pa rnams sngon du song ba'i sngags kyi cho gas te dgang gzar yang ngo / /
de nyid med na /
lag pa g.yon gan rkyal du byas te /
lag pa g.yas pa mchod sbyin byas pa'i mthe bos bskyod cing /
sngon gyi rdzas rnams bsnun par bya'o / /
zhi ba la na maH'i mtha' can no / /
rgyas pa la bau Sha Ta'o / /
gsad pa dang /
bskrad pa dang /
dbye ba rnams la hUM ngo / /
dbang la ba Shata ces pa'o / /
pur bus gdab pa dang /
rengs pa dang /
rmongs pa rnams la phaT kyi mtha' brten dang bcas pa brjod cing bsnun par bya'o / /
de nas h+k+Sh+m+l+W+R+Ya~M dpon dang /
las kyi rdo rjes me lha la dgang blugs dbul bar bya'o / /
de nas me tog la sogs pa'i sngags kyis phyogs bcur sbyin pa ni /
oM b+hur btu bswaH /
na mo de be b+h+yaH /
swa sti pradzA b+h+yaH /
swA hA rA dza b+h+yaH /
swA d+hA pi tr-i b+h+yaH /
a laM b+hU te b+h+yaH /
wa Sha Den+d+rU ya zhes pas so / /
de ltar me tog la sogs pa phul la /
oM AHhU~M ka ya wAg tsit+ta swa b+hA wa shud+d+ha swA hA /
zhes pas zhal bsil dbul lo / /
de nas oM dzaHgats+tsha ma hra rasmiHswA s+thA naM san trip+ta ho /
pu na nA ga myiSh+Ta sa ya de wA hwa na ya mi swA hA /
zhes pas snying ga'i pad+ma la ye shes myi me lha gshegs su gsol zhing thab kyi me lha yang gshegs su gsol la / /
'di ni sbyin sreg gi cho ga'i rim pa'o / /
de nas slob dpon gyis snga ma ltar mchod pa byas la rdo rje dang dril bu gzung ste /
rdo rje'i 'dug stangs la gnas nas /
rang gi pad+ma la ye shes sems dpa' gshegs su gsol ba ni rim pa bzhin du /
gtsug tor dang /
dpral ba dang /
mgrin pa dang /
snying ga dang /
lte ba dang /
gsang ba'i 'khor lo rnams so / /
a i ri u l-i haM yi ge rnams stong pa la sogs pa'i zad par rnams dang /
phyogs skyong rnams dang /
gza' rnams dang /
klu rnams dang /
'byung po rnams dang /
khro bo'i tshogs rnams gshegs su gsol /
de nas bum pa'i gos zung rnams srung ba'i gzhon nu ma rnams la sbyin du gzhug go /
byang chub kyi shing gi lo ma 'am rang gi lag pa'am rdo rjes tshangs pa'i thig gi lam nas bde ba chen po'i 'khor lo'i bar gshegs par bya'o / /
de nas rang gi spyi gtsug tu rdul tshon cung zad gzhag ste /
pad+ma la sogs pa bsdu bar bya'o / /
de nas rdul tshon sbyangs te bum par blugs nas ji ltar 'byor pa ltar glang po la sogs pa'i steng du bzhag ste /
gdugs dang /
rgyal mtshan la sogs pa dang bcas par khyer la rgya mtsho la 'gro ba'i chu bo la dor bar bya'o / /
bum pa de nyid chus bkang la /
dkyil 'khor gyi khang par 'ongs te gtor nas ba lang gi li ba la sogs pas kyang byugs te /
der gnas nas 'o ma la sogs pa'i dkar ba dang /
mngar ba dang ras zung rnams kyis gzhon nu ma mnyes par byas nas gshegs su gsol ba dang /
mtshan mo'i dus su sngon gyi cho gas dpa' bo'i ston mo sbyin par bya'o / /
sems can don phyir rab tu spro bar mdzad pa'i mnga' bdag dpal ldan dus kyi 'khor lo yi / /
dkyil 'khor cho ga'i sgrub thabs byas pa'i dge bar gyur pa'i dkar ba'i 'od zer dang ldan pa / /
de yis 'gro ba ma lus pa yi nyon mongs tshogs rnams rab tu bcom pa'i gnas gyur pa / /
spros pa thams cad dang ni bral ba'i bde ba chen po mnyam pa med par thob par shog /
dpal ldan pad+ma'i phyag dang ldan pas shin tu dri ma bral bar / /
rab rib ma lus bcom yang 'on te ma dag mig ldan rnams kyi'o / /
gal te dngos po tshogs rnams ma mthong 'gyur nas snga phyi 'gal ba / /
mchis na mkhas par gyur pa rnams la bdag ni bzod par gsol lo / /
dpal dus kyi 'khor lo'i dkyil 'khor gyi cho ga rdzogs so // //
slob dpon chen po sA d+hu phu tra sad+har+m+ma A ka ra shAn+ti'i don du mdzad pa'o / /
rgya gar gyi paN+Di ta mkhas pa chen po wA gI shwar gu p+ta dang /
sgra bsgyur gyi lo tsA ba dge slong chos rab kyis bsgyur cing zhus te gtan la phab pa'o / /
[]
