@## / /
rgya gar skad du /
tsa tu ra tAM gAR+tha A lo ka nA ma /
bod skad du /
yan lag bzhi'i don snang bar byed pa zhes bya ba /
bcom ldan 'das dpal rdo rje 'dzin pa la phyag 'tshal lo / /
mkha' mnyam gsal ba gnyis med pa'i / /
yon tan rin chen sna tshogs gzhi / /
thams cad rang bzhin bde chen sku / /
bkod pa kun snang rol ston 'dud / /
bstan pa'i snying po dri med bka' / /
gsang don gsang ba kun gyi mchog /
bsdu zhing de ngan gsal mdzad pa'i / /
mchog rnams kun la phyag 'tshal lo / /
dpal ldan bde mchog rgyud dag las / /
rim 'jug sgrub chen don bkod pa'i / /
tshig don rtogs dka'i rim pa dag /
rnam gsum dgu yi gzhung gsal phyir / /
bsnyen sgrub cho ga'i rim rgyas par / /
dngos gzhi dgongs mdzad sbrel bsdus pa / /
dam pa'i rjes 'brangs mtha' gnyis bsal / /
gzhung bral 'khrul sogs dgag phyir bshad / /
bskal pa bye ba grangs med par / /
sangs rgyas thams cad ma thob pa / /
phyag rgya'i cho ga gang dag gis / /
tshe 'di nyid la thob par 'gyur / /
de ni bdag gis brtag par bya / /
sangs rgyas kun dag bde ba'i mchog /
bdag nyid bzhin du bsgrubs pa las / /
sangs rgyas kun dag bde mchog go / /
rnal 'byor yang dag ma yin sems / /
lha la dmigs par byed pa bdag /
rnal 'byor gzugs brnyan rang bzhin te / /
lugs ma la sogs rnal 'byor skye / /
yang dag mchog sems rnal 'byor pa / /
lha la dmigs par byed pa dag /
rang gi dam tshig bdag sbyor bas / /
mi 'gyur dam pa grub par 'gyur / /
gzugs brnyan lugs ma la sogs la / /
rnal 'byor 'byung bar mi 'gyur gyi / /
byang chub sems la rab brtson na / /
de las rnal 'byor lhar 'gyur ro / /
chos rnams thams cad snang grol dbyings / /
kun gsal stong nyid zung 'jug dngos / /
rang bzhin ma bcos lhun gyis grub / /
bde ba chen po mchog gi rgya / /
byang sems mkha' dbyings dag pa las / /
yon tan ma rtsal kun 'byung snang / /
sna tshogs snang ba ris ma 'grub / /
rtog dpyod zhen chags yul las 'das / /
dbu mar yang ni mi dmigs te / /
shes rab pha rol phyin sbyor ba / /
thabs kyi snying rje'i bdag nyid rnams / /
de bas de ni snying rje'i thabs / /
shes rab pha rol phyin par gsal / /
'di ni rnal 'byor bcom ldan 'das / /
rdo rje sems dpa' de bzhin gshegs / /
sangs rgyas thams cad mnyam sbyor ba / /
mkha' 'gro sgyu ma bde ba'i mchog /
yang dag grub pa gcig pu nyid / /
ji ltar 'dod pa bzhin du sbyar / /
rtog pa'i cho ga thams cad la / /
grub pa dam pa mchog gi mchog /
sna tshogs las kyi sbyor ba yi / /
cho ga sna tshogs 'dod pa yis / /
sems can rnams ni 'dul ba dang / /
bde ba thams cad bsgrub pa'i phyir / /
bcom ldan rnal 'byor de nyid ni / /
sangs rgyas thams cad rnam 'phrul bas / /
sems can kun don rnam 'phrul nas / /
myur du shin tu 'grub par 'gyur / /
'das dus bskal pa rim bzhin du / /
log pa'i lam zhugs rnam drug pos / /
bdag gzhan gnyis ga phung byed cing / /
dregs byed chen por gyur pa la / /
thabs gzhan dag gis mi 'dul phyir / /
sangs rgyas thugs rje chen po yis / /
dgongs mdzad gsang ba bla ma'i mchog /
rnam 'phrul chen po bstan pa yin / /
sems dpa' sangs rgyas kun gyi dngos / /
rdo rje sems dpa' bde ba'i mchog /
gsang ba mchog gi dgyes pa la / /
thams cad bdag nyid rtag tu bzhugs / /
'di ni rang byung bcom ldan 'das / /
gcig pu rab tu che ba'i lha / /
rgyal ba kun gyi dgongs mdzad mchog /
'khor lo gsang ba'i rgyud chen dag /
rim bzhin brda don gsal mdzad cing / /
nges skyes phyag rgyas gtan la dbab / /
shes bya'i dkyil 'khor gsal gyur nas / /
rten mchog gi ni don sbyar nas / /
yan lag bzhi snang bcu drug tshogs / /
rgyu rkyen tshogs 'bras mdzad bcas rdzogs / /
gang zhig yun rings sbyangs pa'i mthus / /
snying rje chen po'i goms shugs can / /
dad brtson lta bas blo gsal zhing / /
des brtags dkyil 'khor dbang thob pas / /
smin lam rdzogs byed 'gyur med gnas / /
bla mas bsgo ba'i don bzhin spyod / /
bdag gzhan don sgrub lam la gnas / /
blo gros mchog gyur gsang ba'i snod / /
dkyil 'khor theg par ma zhugs shing / /
dam tshig spangs shing gsang don rmongs / /
shes rab che dang snying rje bral / /
log sman gus pa med spangs bya / /
gang du 'bras bu phun tshogs shing / /
dben pa'i dgon pa nyams dga' ba / /
gzhan dbang dgra yi tsher ma med / /
chu mchog shing gis mdzes byas par / /
kun du sna tshogs skal bzang por / /
kun du sna tshogs bde mchog gis / /
kun du sna tshogs dgos pa rnams / /
ci bde bar ni bsgrub par bya / /
rten dang dgon pa gtsug lag khang / /
ri yi rtse rnams thams cad du / /
rnam pa du ma sna tshogs pa'i / /
sangs rgyas dgongs pa bsgrub par bya / /
pad+ma'i skyed mos tshal dga' dang / /
chu bo dag gi mdo dag tu / /
pad+ma 'dzin pa'i dgos pa rnams / /
rnam pa du mar 'grub par 'gyur / /
rgyal po'i pho brang dga' ba dang / /
pad+mo skyed mos tshal nyid du / /
rnam pa sna tshogs du ma yis / /
rgyal ba'i dgongs pa bsgrub par bya / /
mkhar ni rnam pa sna tshogs dang / /
de bzhin chu bo'i 'gram dag gam / /
rgyal khams gzhan las grub pa ru / /
rdo rje rta ni bsgrub par bya / /
yul 'khor yo byad rgyan bcas dang / /
cha lugs rnam pa sna tshogs kyis / /
gnas kyi sa gzhi mdzes byas te / /
sgrub pa'i skyes bu dbye ba las / /
sgrub pa rnam pa sna tshogs kyis / /
bdag gzhan bya ba sna tshogs 'grub / /
gzhan don dmigs pa'i las la ni / /
slob dpon de nyid bcu sogs shes / /
tshad ldan rang rgyud dag pa yis / /
dkyil 'khor dbang bskur sgrub pa dang / /
phrin las tshogs bsags bsrung don du / /
bsnyen 'gro bsnyen pa rdzogs byas pas / /
sa gzhi sa bon la 'jug cing / /
yang dag dkyil 'khor rgyas pa yi / /
gzhung bzhin 'jug par bya ba ste / /
rtog pa sna tshogs las 'phros pa'o / /
bdag don bya ba de las gzhan / /
sa gzhi sta gon sngon brtsams phyir / /
bdag nyid rang gi lhar sbyor bas / /
lus ngag yid gsum mthu bskyed cing / /
bdag dang 'gro ba sbyang byas nas / /
rang bzhin dag pa'i rnam par bsam / /
bya ba'i rgyud sogs gsungs pa yi / /
gtor sbyin chen po'i cho ga yis / /
mgron tshogs bzhi po tshim byas nas / /
bsgo ba'i phrin las drag tu bya / /
phyogs bzhir srung ba'i stegs bu la / /
bsrung ba'i yi ge brtsams te gzhag /
yang dag gsang ba'i dkyil 'khor 'dir / /
gsang ba'i dam can so so nas / /
'du ba las ni ma gtogs shing / /
nyan pa las ni mi dbang ba'i / /
bgegs dang 'byung po thams cad kun / /
da lta nyid du so sor [(]dngas[,]dengs[)] / /
ji ste bka' las 'das gyur na / /
rdo rje 'dzin rgyal khros nas kyang / /
rdo rje mtshon chen 'bar ba yis / /
gtan du brlag cing phung bar 'gyur / /
hUM badzra dz+wa la raM yaM /
khaM tsakra bi shwa hUM phaT phaT /
thabs dang shes rab sgrub pa pos / /
phyi dang nang gi bskang bshags kyis / /
rin chen snod mdzes dri yang bsgribs / /
rnam dag ris gsal ji bzhin pa'o / /
thugs ka'i 'od zer spro bsdu yis / /
dkyil 'khor mdun du dgug bya ste / /
dga' chen dpal las byung ba yi / /
se gol dpung mgor lan gsum gtogs / /
rdo rje bcing skyo'i se gol gyis / /
sangs rgyas thams cad bsdu bar bya / /
oM badzra sa mA dzaHhUM /
oM thams cad spros bral de nyid che / /
mkha' mnyam ye shes rtogs med mchog /
gnyis snang so sor smin dgongs mdzad / /
thugs rjes smon lam thabs mkhas pas / /
dbang po'i gzhu bzhin ci 'dul ston / /
phyogs bcu'i rgyal ba sras dang bcas / /
lha mo dag mchog dam pa'i lha / /
dkyil 'khor tshogs rnams dgongs su gsol / /
dzaHhUM baM hoH /
oM e h+ye hi ma hA ka ru Ni ka sa ma ya s+t+waM /
sna tshogs gar las byung ba yi / /
rdo rje thal mo spyi bor sbyar / /
oM rdo rje rgyal po yon tan mchog /
byang chub mchog ston 'dren mdzad cing / /
nyon mongs mtsho skems sgron mas brgyan / /
thugs rje can la skyabs su mchi / /
phyogs bcu kun na bzhugs pa yi / /
rdzogs sangs thub pa sras tshogs bcas / /
thugs rje chen po mnga' rnams la / /
gus par phyag 'tshal skyabs su mchi / /
oM a ti b+hu hUM /
oM hriHhriHtraM hUM /
mtshon cha drug gi tshul 'dra yi / /
thal mo kha yi gnas su gtug /
oM na maHsarba tro ta hUM /
oM hriHhriHtraM ho / /
mchod pa so so'i rjes mthun par / /
lha mo gar bcas phyag rgya bcing / /
oM stong gsum mi mjed gnas 'di dang / /
gzhan yang phyogs bcu'i 'jig rten gyi / /
las kyi longs spyod mngon rgyud dang / /
sangs rgyas yon tan snang ba yi / /
mchod rdzas bzang po khyad par can / /
dngos su sbyar tshogs sems kyis sprul / /
me tog gzugs mdzes kha dog dang / /
dbyibs rnams sna tshogs mtha' yas mchog /
bdug spos dri mchog khyad par can / /
so so'i rgyu las byung ba'i dri / /
mar me rin chen shing gi 'od / /
mun pa'i tshogs 'joms gsal byed rgyun / /
dri mchog bzang pos sbyar ba chu / /
rnam rtog dri ma dag byed rgyun / /
bza' btung sna tshogs rgyu las byung / /
tshim byed ro mchog brgya ldan rdzas / /
yan lag brgyad ldan khrus kyi chu / /
mchod yon tshul du dga' bde'i mchog /
dkyil 'khor kun la legs 'bul na / /
mgon po thugs rje can gyis bzhes / /
oM badzra puSh+pe oM / /
oM badzra d+hU pe hUM /
oM badzra A lo ke hrIH /
oM badzra gan+d+he hoH /
oM badzra na wi t+ye treM /
oM badzra A ha ra hi /
sman dang 'bru yi rnam pa dang / /
bla re na bza' rgyal mtshan gdugs / /
ba dan phreng ba sna tshogs dang / /
do shal dpung rgyan sor gdub spras / /
dam pa rnams kyi longs spyod rkyen / /
bsod nams mthu las byung ba yi / /
yon tan thams cad 'byung ba'i gnas / /
nor bu rin chen 'khor lo'i mchog /
blon po dmag dpon btsun mo bzang / /
rta mchog glang po rin chen mchog /
rnam spras nye ba'i rin chen bdun / /
bkra shis rdzas mchog bcu drug mchog /
bum pa bzang po rgyan la sogs / /
pa Ta'i phreng ba mdzes sogs rnams / /
dkyil 'khor kun la legs 'bul na / /
mgon po thugs rje can gyis bzhes / /
oM na maHsarba ta thA ga te b+h+yo / /
a laM ka ra ya na pe nu hUM swA hA /
bo d+he d+haM sha rat+na me g+ha ra na hUM /
oM sna tshogs gzugs mdzes sgra snyan zhing / /
dri zhim ro mchog brgya ldan pa / /
reg bya'i bde ba sprin phung bzhin / /
nam mkha' gang bar byung ba dang / /
gang gzhan 'gro ba drug po dag /
lha tshogs lha mor bcas 'gyur bas / /
rgyan rnams kun gyis legs mdzes par / /
glu dbyangs tshigs su bcad pa dang / /
khro tshogs gar gyis bskyod byas pa'i / /
stong gsum rdul snyed sprul byas rnams / /
dkyil 'khor kun la legs 'bul na / /
mgon po thugs rje can gyis bzhes / /
oM na maHsarba ta thA ga te b+h+yo / /
bi shwA mu khe b+h+yiHsarba ta da khaM ut+ga te s+pha ra Na hi maM ga ga na khaM swA hA /
oM rigs lnga'i dam tshig rdzas chen po / /
ye shes lnga rdzogs grub pa'i dbyings / /
rgyud lnga'i sems can kun grol zhing / /
rgyud lnga'i sems can bdud rtsi 'di / /
snying po tshim byed bcud kyi mchog /
byang chub sems sogs bde ba'i rgyun / /
ma lus kun gyi reg bya las / /
rol pa sna tshogs snang ba dang / /
srid gsum brtan g.yo'i dngos po dang / /
nyon mongs sgo gsum spyod tshogs dang / /
phung po khams dang skye mched kyi / /
gzugs bzang mchod sprin thams cad kun / /
sku lnga rigs lnga ye shes lnga / /
lha mo sras bcas ngo bo nyid / /
'khor 'das snang ba'i dkyil 'khor kun / /
sna tshogs dngos med byang chub sems / /
gnyis su med par 'bul lags na / /
mnyam nyid blang dor med pas bzhes / /
oM na maH sarba pany+tsa rA sa ya na a mr-i te hUM phaT /
oM bo d+hi tsit+ta ma hA su kha hUM / /
brda med rtse gcig sems nges par / /
rdo rje thal mo snying gar sbyar / /
hUM bdag dang mtha' yas sems can gyi / /
mgon po'i spyan sngar bshags pa ni / /
thog ma med nas dus 'di'i bar / /
mi dge las kyi dbang song ste / /
nyon mongs sgo gsum skyes pa yi / /
mi dge bcu dang mtshams med lnga / /
lta log sgro skur zhen log gis / /
rnam grol lam las gol gyur dang / /
nyon mongs nye ba'i nyon mongs tshogs / /
shes dang mi spang gzhan gzung dang / /
bgyid dang bgyid du stsal ba dang / /
gang gzhan rjes su yi rang bshags / /
mgon po rnams kyi spyan lam du / /
rang bzhin kha na ma tho sdig /
mi 'chab rim bzhin nges bshags shing / /
phyis kyang mi byed sdom pa gzung / /
bcas sdom so sor thar pa las / /
rtsa ba yan lag nyams pa dang / /
skyabs 'gro mkhan sogs slob dpon spangs / /
dad pa'i dge 'dun dbyen sogs dang / /
log tsho nyes byas phra la sogs / /
tshul khrims zhig 'gyur las rnams bshags / /
hUM byang chub sems sogs ma skyes shing / /
sdom pa rnam par spangs pa dang / /
pha rol phyin gzhung nyams pa yi / /
log pa'i lam la zhugs pa dang / /
tshangs pa'i gnas nas bsdu ba bzhi / /
lam sogs sum cu rtsa bdun dang / /
ma 'dres 'bras bu mdzad par bcas / /
smod spangs sdig rnams dus 'dir bshags / /
hUM gsang ldan rdo rje che ge mos / /
rdo rje slob dpon smod 'gal zhing / /
lha spangs mched la 'khus pa dang / /
sngags dang phyag rgya spangs pa dang / /
snod min gsang ba bsgrags la sogs / /
gnyis gsum nyi shu rtsa brgyad tshogs / /
yan lag cha shas nyams las 'das / /
'gyod sems nges par bshags par bgyi / /
oM na maHkA ya wAka tsit+ta sarba pA paM shud+d+ha shud+d+ha hUM swA hA /
'das dang da ltar ma byon tshogs / /
rgyal ba sras dang bcas rnams kyi / /
dad brtson shes rab che bskyed cing / /
rgyu 'bras tshogs gnyis bsags byas nas / /
mdzad pa bcu gnyis la sogs dang / /
khyad par gsang sngags mdzad pa yis / /
'gro rnams lam gnyis mdzad thob la / /
bdag gi rjes su yi rang ngo / /
lam gzhan 'phags pa rang rgyal dang / /
nyan thos so so skye bo yi / /
dge bsam sgom sogs gang spyad la / /
phrag dog med par rjes yi rang / /
phyogs rnams kun na bzhugs pa yi / /
mgon po thugs rje'i dbang gis ni / /
'gro ba'i mos pa bzhin ston cing / /
sngon gyi smon lam ji lta bar / /
dam chos btsun par mdzad pa'i ched / /
bskul ba'i sa la bzhugs pa dang / /
ji ltar tshangs pa'i rgyal tshogs kyis / /
chos 'khor 'gro ba'i don bskor phyir / /
gser gyi 'khor lo stong ldan phul / /
'jig rten mgon la bdag gsol 'debs / /
rgyal ba bde gshegs bcom ldan 'das / /
thog ma 'di nas tha ma'i bar / /
mdzad pa rnam gsum mthar phyin nas / /
sku lnga ye shes chen por ni / /
myur du sprul pa bsdu bzhed rnams / /
'gro rnams kun gyi don slad du / /
bskal pa ji srid gnas kyi bar / /
gzugs mang sprul sku'i tshul bzhugs shing / /
mtshan dpe cho 'phrul mi 'jigs stobs / /
bkra shis tshogs kyis rgyas mdzad cing / /
rtag tu nyi zla sgrib gsal ltar / /
snyoms mdzad 'gro ba'i mun sel mdzod / /
ji lta ji ltar 'dul 'gyur ba / /
de lta de ltar 'gro ba rnams / /
sdug bsngal rgyu dang de nyid las / /
bsgral zhing thar bar byas nas ni / /
bde tshogs ldan par bya ba dang / /
bla med 'bras bu bskyed bya'i phyir / /
dang po thabs kyis bdag bsgral nas / /
smon lam rdzu 'phrul dpag med dang / /
zhi gnas lhag mthong mngon shes sogs / /
thogs pa med par 'byung ba yis / /
myur du mthu stobs brtas gyur nas / /
g.yel med 'gro don brtson byed cing / /
thams cad dbugs dbyung byas nas ni / /
rdo rje 'dzin pa'i gnas bkod pa'o / /
phyogs bcu dag na bzhugs pa yi / /
sangs rgyas byang chub sems dpa' dang / /
bla ma rdo rje lcam dral dang / /
dkyil 'khor tshogs rnams dgongs su gsol / /
bdag ming 'di zhes bgyi ba yis / /
skye ba 'di dang gzhan dag tu / /
dge rtsa spyi dang khyad par don / /
sngon bgyis bgyid la rjes yi rang / /
ji ltar sngon gyi de bzhin gshegs / /
rgyal ba sras bcas tshogs gyur pas / /
bla na med pa'i byang chub tu / /
thugs mchog rin chen bskyed pa ltar / /
bla med yang dag rdzogs pa yi / /
byang chub chen por sems bskyed de / /
rgyal ba rnams kyi rjes su slob / /
mdor na 'gro ba ma lus pa / /
sku gsum 'bras bu thob bya'i phyir / /
dkyil 'khor drug gi sprul pa yis / /
rnam par rol pa'i don gnas bya / /
de las byung ba'i 'bras bzang mchog /
kun mkhyen gnas mchog snyoms mdzad pa / /
dngos rnams gang la'ang chags med de / /
byang chub sems dpa'i las chen pos / /
'gro ba thams cad bcom ldan 'das / /
rdo rje 'dzin pa'i gnas thob shog /
sna tshogs snang grags rnam grol ba / /
dbyings na cho 'phrul dgag med kyang / /
de yi cho 'phrul de nyid pas / /
nam mkha'i mtha' ltar sngo dang bral / /
'khor gsum yongs su dag par ni / /
mnyam nyid bde ba chen po'i ngang / /
thams cad 'du 'bral med pa yi / /
don nyid ngo bo lhun grub shog /
rdo rje khu tshur gnyis gzhibs te / /
mtheb chen bsgrengs nas g.yob par bya / /
oM badzra gats+tsha muH /
rdo rje thal mos lan gsum du / /
mi drag smad gnyis brdab par bya / /
oM badzra tu Sh+ya hoH /
ma lus 'gro ba thams cad la / /
mnyam snyoms nyid du dmigs nas kyang / /
byams pa'i sems ni nyer gnas pas / /
sdug bsngal gsum dang brgyad dag gis / /
gdungs pa'i nyam thag gang yin pa / /
de dag sdug bsngal med 'dod phyir / /
sems can grangs med skur sprul nas / /
'od zer mthu dang rdzu 'phrul tshogs / /
dpag med sprul pas don mthun tshul / /
byams pa chen pos khyab par bya / /
rnam gsum snying rje chen po yis / /
de dag bde ba thob byas te / /
'dod pa'i yon tan lnga sogs kyi / /
bde ba dag la sprul bya ste / /
yid bzhin nor bu rin chen ltar / /
sems can grangs med skur sprul nas / /
'od zer mthu dang rdzu 'phrul tshogs / /
'phangs med sems can kun la gtang / /
don ldan dga' ba chen po'i blos / /
reg pas 'gro ba'i bag chags kun / /
rim gyis byang sems lam rnam bdun / /
myur bar byang chub rdzogs mthar phyin / /
sku dang ye shes phun sum tshogs / /
bkod pa'i yon tan dpag med snang / /
gzhir gyur btang snyoms chen po'i blos / /
ngan pa'i mtshan rtags rnam bral nas / /
gsal sems snyoms gnas bral ba med / /
rang bzhin byang sems mnyam pa'i dbyings / /
mi rtog ting 'dzin chen po yis / /
mtha' las grol ba'i sems nyid bskyed / /
'di ni tshangs pa'i gnas bzhi las / /
mchog tu gyur pa'i tshad med bzhi / /
snying po sngags kyis spro byas la / /
rig bcas 'od zer khyab par gnas / /
phyogs gzhan rtog pa sna tshogs kyis / /
rkang dang sreg mnan cho ga dang / /
gsar bu shis bar byas pa'i las / /
las kyi cho ga gzhan bstan pa'o / /
rdo rje sems dpa'i sbyor ba yis / /
dga' ba'i rdo rje las byung ba'i / /
dpung mgor se gol brdab byas nas / /
rdo rje bcing kyo'i se gol sgras / /
'jig rten khams ni ma lus pa / /
sangs rgyas rdo rje 'dzin bcas kun / /
dam tshig mchog gi gsang sngags kyis / /
til gyi gong bu bzhin du rgyas / /
shin tu gdug cing gtum pa la / /
zhi bas phan par mi 'gyur te / /
shes rab thabs kyi rnal 'byor pas / /
khro bor de bzhin gshegs kun mdzad / /
khro bo'i tshul can khros pas kyang / /
'jig rten gsum dag sreg byed na / /
sangs rgyas thams cad khros pa yis / /
khams gsum ma lus smos ci dgos / /
de nas sna rtse'i rtsa mo la / /
yid ni brtan par yang dag zung / /
sna yi dbugs rings dro ba las / /
rgyal bas phyag rgya'i sbyor ba 'byung / /
bcom ldan de nyid rnal 'byor pas / /
rdo rje khro bor bsgyur nas phyung / /
dpal chen rdo rje he ru ka /
'bar bas thal ba rab tu 'jug / /
sems dpa' sngon mo 'bar ba'i ngang / /
'od kyi dkyil 'khor dmar po 'bar / /
dur khrod kyi ni me dang 'dra / /
'bar ba chen po skra 'bar ba / /
thod pa mang po'i dbu rgyan can / /
'jigs pa chen po'i dus ltar drag /
dur khrod bzhin du rab tu 'jigs / /
khro la sogs pa'i tshul ldan pa / /
zhal rnams sna tshogs 'gyur ba dang / /
smin ma khro gnyer bcas par bsgyur / /
'bar ba'i lta bas gar byas pas / /
gu lang dbang chen de dbang bcas / /
nyi zla gshin rje'i tshangs par bcas / /
gnas bcas dag ni 'bar bcas nas / /
thal ba bzhin du rab tu bshig /
rdo rje rdo rje kha T+wAM ga /
dril bu'i sgra ni gsil ba yis / /
thams cad phab nas slar yang ni / /
thal bar gyur pa'ang 'tsho bar byed / /
g.yas gnyis lcags kyu ral gri ste / /
g.yon gnyis zhags pa thod pa thogs / /
'og ma gnyis kyis mda' dang gzhu / /
brkyang bskum nyi ma'i gdan la gnas / /
de yi 'bar ba'i nyi ma las / /
byung ba'i grib ma mi zad pa / /
bskyed nas ma lus bdud la sogs / /
gdug pa rnams kyi khrag za nus / /
rang sngags 'od zer g.yo ba'i mthus / /
shin tu bgegs med sa mthong nas / /
rdo rje sa gzhi ra sogs bsgom / /
'khor lo me 'od mtshon char bcas / /
'dod pa'i rgyal po dregs chen pos / /
sum+b+ha ni yi sngags brjod cing / /
brjid gnon khro ba chen po'i tshul / /
phyogs bcu'i bgegs rnams bkug mdzad nas / /
pho mor bsnol te nyi mar bkod / /
so so'i tshogs bcas myos par mdzad / /
oM sum+b+ha ni sum+b+ha hUM /
gr-i h+Na gr-i h+Na hUM /
gr-i h+NA pa ya gr-i h+NA pa ya /
A na ya hoH b+ha ga bAn /
bid+ya rA dza hUM phaT /
in+d+ra ye dzaH /
yA ma ya dzaHba ru Na ye dzaH /
ku be ra ye dzaH /
ag+ne ye dzaH /
nai r+R-i ti ye dzaH /
ba ya be ye dzaH /
i shwa na ye dzaH /
tsan+d+ra ye dzaH /
sUr+ya na ye dzaH /
su ri ta ye dzaH /
a d+hi pa ta na ye dzaH /
ye shes che las sprul pa'i sku / /
zhal gsum phyag drug 'jigs pa'i gzugs / /
g.yas dkar g.yon dmar mthing nag sku / /
rdo rje thod khrag ral gri zhags / /
tho ba lcags kyu g.yas dang g.yon / /
dur khrod 'jigs pa'i cha lugs brgyan / /
oM badzra kro d+ha bi dzA ya hUM /
ha na ha na hUM phaT /
oM badzra kro d+ha ya mAn+ta ka hUM tiSh+Tha tiSh+Tha hUM phaT /
oM badzra kro d+ha ha ya gr-i wa hUM /
hu lu hu lu hUM phaT /
oM badzra krod+ha a mr-i ta kun+Da li hUM ts+tshin+da ts+tshin+da hUM phaT / /
oM badzra kro d+ha nI la daN+Da hUM da ha da ha hUM phaT /
oM badzra kro d+ha Ar+ya A tsa la hUM /
ban+d+ha ban+d+ha hUM phaT /
oM badzra kro d+ha a ba ra dzi te hUM /
tiSh+Tha tiSh+Tha hUM phaT /
oM badzra kro d+ha trai lokya bi dza ya hUM bin+da bin+da hUM phaT /
oM badzra kro d+ha hUM ka ra hUM gardza gardza hUM phaT /
oM badzra kro d+ha ma hA pa la hUM s+pho Ta s+pho Ta hUM phaT /
rdo rje bdud rtsi rnam 'phrul bas / /
rdo rje tho ba phyag bsnams shing / /
phyogs mtshams steng 'og btab nas ni / /
rang gi gnas su nges par 'debs / /
oM badzra g+ha g+ha g+hA ta ya g+hA ta ya sarba duSh+TAn phaT /
badzra d+ha ro A dz+nyA ba ya ti /
kA ya bAka tsit+ta badzra kI la ya hUM phaT /
oM phyogs bcu khro bo'i dkyil 'khor rnams / /
'jigs pa'i mtshon cha me 'od 'phro / /
rigs mthun khro bo'i 'khor tshogs dang / /
dbang bskur rigs kyi skus brgyan pa'o / /
sangs rgyas kun gyi dam tshig dpal / /
rdo rje sems dpa' snang ba bde / /
de bzhin gshegs pa'i lha rdzas mchog /
rin chen rgyan la sogs pas brgyan / /
dril bu rgyal mtshan mchog ldan pa'i / /
bla re dam pa bres pas na / /
rdo rje tshig dang mchod la sogs / /
glu dang sil snyan rnam par 'phrul / /
me tog bdug pa'i sbyor ba dang / /
mar me dri la sogs par ldan / /
sangs rgyas thams cad mnyam sbyor ba / /
mkha' 'gro sgyu ma bde mchog sgrub / /
me tog dkar dang dmar ba dang / /
mthing ga ser po kun bsdus pa / /
me tog phyag rgya mchog 'di ni / /
'dod pa'i yon tan lnga las 'phro / /
rgya skyegs mthing ga ljang gu'i mchog /
tshon sna bzhi yis btsos pa dang / /
dkar po lnga yi phyag rgya dag /
snga ma bzhin du mnyam par 'gyur / /
khams las byung ba thams cad dang / /
srog dang rtsa ba de bzhin te / /
rnam par mdzes shing dri zhim pa / /
snga ma bzhin du mnyam pa 'grub / /
tsan+dan gnyis dang gla rtsi dang / /
ga pur na ka la la gyi / /
bdug pa bu ram dang sbyar ba / /
las rnams thams cad rab sgrub pa'o / /
gan+d+ha dri dang gu gul dag /
sardza ga pur gla rtsi dang / /
rdzas 'di dag la btsos pa'i mar / /
me mar byas na snang ba skyed / /
tsan+dan [(]gum [,]gur [)]kum pri ka dang / /
ga bur dang ni gla rtsi dag /
btsos pa'i bdug pa bsgrub pa ste / /
spos kyi phyag rgyas spos mchog 'gyur / /
kak+ko la dang sug smel dang / /
gla sgang ga bur gla rtsi dang / /
'di dag zhib tu btags pa ni / /
seng ldeng bu ram dag dang sbyar / /
shing tsha pa tra lo 'dra dang / /
na le sham dang ga pur sbyar / /
ha sa ka ri shing mngar gyis / /
sbrus pa kha yi spos yin no / /
me tog dmar po sangs rgyas la / /
rdo rje can la sna tshogs pa / /
'jig rten dbang la kha dog dkar / /
ser po mkha' las byung ba la / /
tsan+dan bdug pa sangs rgyas la / /
rdo rje can la tu ruSh+ka / /
spyan ras gzigs la ka pi ta / /
lce pog rdo rje nyi ma la / /
mar me'i phreng ba sangs rgyas la / /
rdo rje can la mar me bdun / /
spyan ras gzigs la mar me brgya / /
stong ni rdo rje nyi ma la / /
sangs rgyas rnams la tsan+dan spos / /
rdo rje can la gur gum yin / /
spyan ras gzigs la tsan+dan dmar / /
ga pur rdo rje nyi ma la / /
me tog kun dang bdug pa kun / /
de bzhin mar me thams cad dang / /
spos rnams thams cad ji snyed pa / /
rdo rje rta la dbul du rung / /
sgeg mo dang ni na chung dang / /
mos dang de bzhin bdud rtsi dang / /
gcig pu dpa' dang 'dod chags sra / /
g.yon can bran mo de bzhin te / /
lan tshwa la sogs ro kun dang / /
ka ra la sogs bdud rtsi sbyin / /
bdag nyid kun gyi ro 'grub pa / /
sha dang chang du ldan pa yi / /
bza' ba sna tshogs 'grub pa ni / /
dga' ba'i longs spyod skal mchog ste / /
tshe yi dam tshig rab tu bsgrub / /
a mra smin dang rgun 'brum dang / /
pa na se dang na le kar / /
a ka ru la sogs pa yi / /
'bras bu'i phyag rgya thams cad 'grub / /
kha ra sbrang rtsis byugs pa yi / /
a mra la sogs tshi gu byug /
ha sa ka ri mar la sogs / /
mnyam pa'i dri yis bsku bar bya / /
yung dang rgya skyegs la sogs pa'i / /
tshon gyis mthun par kha bsgyur nas / /
shun pa gro ga la sogs byas / /
mchod pa'i tshe na dbul bar bya / /
sangs rgyas rnams la bshos dbul ba / /
sha dang chang ni rnam par spangs / /
glu dang sil snyan grub pa dang / /
gdugs dang rgyal mtshan ba dan dang / /
sha dang chang du bcas pa ni / /
gtor ma'i mchog ste tshogs pa'o / /
bdag gi phyug ste skal bzang po / /
rdo rje las ni dpal grub pa'o / /
bshos dang gtor ma dkar po dang / /
pad+ma me tog ldan pa ni / /
spyan ras gzigs dbang gtso bo la / /
phul na dgos pa thams cad 'grub / /
rgyal po kha zas la sogs pa / /
sha dang chang du ldan pa dang / /
glu dang sil snyan skal bzang dag /
rdo rje nyi ma'i 'khor la 'bul / /
kha zas kun gyi ro kun dang / /
sha dang sha yi mchog rnams dang / /
sha yi sbyor ba sha skam dang / /
bshos dag rdo rje lha la dbul / /
gzhan yang bza' btung longs spyod tshogs / /
g.yos kyi ston mo mang du bsham / /
dkyil 'khor chen po'i phyogs kun nas / /
spos chen sil snyan phreng thogs shing / /
gar dbyangs dro thabs drug 'gyur rtse / /
gzings bstod dga' ba'i bzhin rgyas spyod / /
hUM 'phags mchog thugs rje'i dus la bab / /
khyad par bstan pa'i dus la bab / /
dam tshig bskang ba'i dus la bab / /
dngos grub stsal ba'i dus la bab / /
mthu chen mthu stobs bcom ldan 'das / /
byin chen byin rlobs bcom ldan 'das / /
dbang chen dbang bskur bcom ldan 'das / /
dngos grub mchog stsol bcom ldan 'das / /
bdag gi las rnams gang sgrub pa / /
'bras bu dus 'dir mchis par mdzod / /
a la la ho b+ha ga bAn /
sa ma ya ho / /
sa ma ya s+t+waM /
oM ye nas rnam pa kun ldan pa'i / /
gsang ba chen po'i dkyil 'khor 'dir / /
gsal la brtan pa'i rnal 'byor pas / /
gnyis med brda yis mtshan par byos / /
oM stong gsum stong gi 'jig rten na / /
phyogs bzhi'i dkyil 'khor dbus rnams kyi / /
skye 'gro rdul snyed gnas pa kun / /
bde gshegs lnga yi dkyil 'khor dbyings / /
phyogs dus kun nas tshogs pa'i lha / /
gnyis su med pas phyag 'tshal lo / /
hUM oM hri traM haM /
a ti b+hu ho / /
pra ti b+hu ho / /
ta thA ga to gu ru pa ti a la la ho / /
lus ngag spyi dang khyad par gyi / /
gsang sngags brda yi phyag rgya 'dzin / /
byin rlabs mtshan ma gsal grub phyir / /
phyag rgya'i mtshan nyid spyad par bya / /
he ru ka yi gnas bcu dang / /
dur khrod chen po'i gnas brgyad du / /
dam tshig rtags kyi mtshan ma yi / /
dpal gyi chas brgyad rgyan dang bcas / /
'khor ba'i rgyu rkyen 'bras bu rnams / /
thugs rjes rtsad nas gcod pa'i phyir / /
spyi dang khyad par rtags dag dang / /
don gyi sgo nas gzhom par mdzad / /
sems nyid bde ba chen po'i gnas / /
phung po dur khrod gzhal yas khang / /
dga' ba chen po'i glu dang gar / /
dngos kyang mchod pa'i rdzas su bsngo / /
dbang bsgyur chen po'i ting 'dzin sogs / /
thams cad tshul bzhin byin brlabs te / /
cir yang gyur pa'i yig 'bru las / /
'bar ba'i khang pa rnam par brjid / /
rang 'od sa bon so so las / /
bkod pa'i rgyan gyi dkyil 'khor che / /
sku gsung thugs kyi gsang chen pos / /
bsgrub rdzas de dag byin gyis brlabs / /
kro d+he shwa ri dag byed kyis / /
mtshan ma'i gnas kun sbyang par bya / /
mtshan ldan pad+ma'i pho brang du / /
'chi med lcags kyu tshogs pa dag /
dpa' bo 'bru dgu'i 'phro 'du yis / /
thams cad bdud rtsi byang chub sems / /
mchod dang gtor tshogs zhal zas rnams / /
kun bzang dkyil 'khor rnam par dag /
oM ma hA badzra tsakra maN+Dal hUM /
hUM oM hi hri traM haM /
oM AHhUM /
oM mahA kro d+he shwa ri sarba trab phyaM shwa d+ha ya AHhUM /
oM AHhUM sarba pany+tsa a mr-i te hUM hri tha /
oM te dzo ba liM te b+ha la b+ha ti gu h+ya sa ma ya swA hA /
so so'i ting 'dzin phyag rgya dang / /
sngags kyis gsal bar byas nas ni / /
sgrub pa'i dkyil 'khor gnas rnams su / /
de dag so sor dgod par bya / /
dkyil 'khor sngon 'gro rdzogs byas nas / /
bsnyen sgrub yan lag rnam bzhi yis / /
las kun 'bras bu'i gnas sbyor ba'i / /
phyag rgya'i dkyil 'khor bsgrub par bya / /
dang po chos kyi dbyings nyid la / /
dmigs pa med pa'i don gyis bsgom / /
dngos po med par bdag sbyor bas / /
nam mkha' kun dang mnyam sbyor ba'o / /
oM ma hA shU n+ya tA dz+nyA na badzra [(]swA [,]swa [)]b+hA wa At+ma ko\u0f85haM / /
chos kyi dbyings kyi ye shes kyis / /
thams cad du yang khyab byas la / /
chos kun stong gsal rang bzhin med / /
mi dmigs snying rje chen po'i ngang / /
oM d+harma d+hA tu swa b+hA wa At+ma ko\u0f85haM /
rdo rje sems dpa'i ting 'dzin gyis / /
mkha' dbyings sna tshogs la gnas nas / /
cir yang gyur pa'i yig 'bru bsam / /
'od zer tshul du 'phros nas kyang / /
ma lus nye bar khyab byas te / /
re zhing dam pa'i tshul du dgongs / /
e 'byung [(]'a kha' [,]mkha' [)]dbyings gru gsum dkar / /
gyen bsgreng bzang po'i mkha' dbyings nas / /
yaM 'byung rlung gi dkyil 'khor dbyibs / /
dud kha sra mkhregs sgrol ma'i mkha' / /
baM las chu dkyil dkar zhing zlum / /
bum pas mtshan pa mA ma kI / /
laM las gser gyi sa gzhi ste / /
gru bzhi spyan ma rdo rjes mtshan / /
khaM las sna tshogs can gyi mtsho / /
lcags ri mu khyud nor bus mtshan / /
suM las ri rab bang rim lcog /
rin chen sna tshogs rgyu las grub / /
raM las me dkyil dkar ser 'bar / /
zur mang gos dkar nam mkha'i dbyings / /
sra mkhregs rdo rje'i gzhi stengs la / /
kun 'byung 'khor lo sna tshogs 'bum / /
de dbus b+h+rUM las gzhal yas khang / /
ye shes rin chen sna tshogs rgyan / /
nang gi dkyil 'khor gnas rnams su / /
re'u mig 'khor lo mtshungs pa brgyad / /
rdo rje phreng ba'i tshogs kyis brgyan / /
sna tshogs pad+ma gdan gyis mtshan / /
dkyil 'khor phyi rim gnas brgyad du / /
dur khrod shing dang zhing skyong dang / /
phyogs skyong rnal 'byor mtsho dang sprin / /
klu rgyal de dag gnas brgyad du / /
sha za 'byung po gshin rje dang / /
mkha' 'gro bya khyi ro langs dang / /
ce spyang khros pa'i sgra 'byin cing / /
ro yi tshogs la longs spyod mdzad / /
rang 'byung mchod rten dang bcas pa / /
phreng ba rim gsum phyi rol gyi / /
ra ba'i mtshams su gnas pa las / /
kun 'byung rgyan gyis mtshan spras pa'o / /
de dbus 'khor lo'i lte ba la / /
pad zla nyi ma'i gdan stengs su / /
dpal mchog dang po gnas mdzad nas / /
'phrul dga'i ting 'dzin mngon par ston / /
chos rnams thams cad rnam brtags na / /
dngos med mtshan ma kun dang bral / /
zla dkyil A li bcu drug bzhi / /
nyi dkyil kA lis brgyan pa'i 'od / /
'phro 'du mdzad par bcas pa yis / /
nyis 'gyur mtshan dang dpe byad gsal / /
de dag 'od du gyur pa la / /
'od phung kha dog sna lnga nyid / /
hUM las rdo rje rtse lnga pa / /
dkar po bum par hUM gis mtshan / /
thog ma tha ma med pa'i dbyings / /
dang po rdo rje chen po yin / /
badzra a haM /
'od zer lnga yi 'phro 'du yis / /
dkyil 'khor drug gi las mdzad nas / /
sku gsung thugs dbyings zhugs pa las / /
'od zer phreng mdzes brjid pa'i mchog /
de las sku mchog phyag rgya yis / /
sngags kyi yi ge brjod par bya / /
oM ma hA su kha badzra satwa a /
dzaHhUM baM hoH /
su ra ta s+t+waM /
de dag ye shes byang chub sems / /
mngon byang lnga yi bdag nyid do / /
shel mdog dkar te 'od 'bar ba'i / /
ri bo nyi ma'i mdangs chags pa / /
bzhin 'dzum snum zhing nyams tshogs rgyas / /
chags tshul dar la bab pa bzhin / /
zhal phyag mtshungs zhing sngon dmar ser / /
g.yas na rdo rje rtse lnga 'bar / /
g.yon pa kha T+wAM dril bur bcas / /
'og ma gnyis kyis mda' dang gzhu / /
rin chen rgyan dang na bza' dang / /
mgul du do shal dpung rgyan dang / /
phyag zhabs gdu bu se mo do / /
mtshan dpe phyag rgya lnga yis mdzes / /
rdo rje rtse lnga'i phyag rgya ni / /
gnas lnga dag tu gtugs bya ste / /
sngags kyis bde gshegs thams cad kyi / /
sku gsung thugs sogs rnam par bsam / /
oM na maHsarba ta thA ga ta kA ya wAka tsit+ta gu Na karma badzra swa b+hA wa At+ma ko\u0f85haM /
lus kyi ba spu'i gnas rnams su / /
dkyil 'khor drug gi rdul phran gnas / /
mkha' dbyings dbang phyug phyag rgya yis / /
gnas kun byin gyis brlab par bya / /
oM d+harmA d+hA tu swa b+hA wa At+ma ko\u0f85haM /
rang 'od yum dang 'khril ba las / /
gsang gnas hUM dang As brgyan te / /
ye shes rdo rje phaT dang bcas / /
rtse mo nor bu 'bar bas mtshan / /
rnam thar pad+ma e dkyil can / /
mdog ser lte ba ze'u 'bru dmar / /
sa ma ya sogs brdas bskul nas / /
dza hUM baM hoHsa rol ba bya / /
oM pra be sha ya phaT /
a la la la la ho / /
bde ba chen po'i 'od zer gyis / /
phyogs bcu'i rgyal ba mnyes mdzad de / /
'gro ba'i lus ngag yid rtog sbyangs / /
sku gsung thugs kyi rgyun gyis brjid / /
stong gsum til gang 'bru 'dra rnams / /
thams cad 'od kyis slar bsdus nas / /
sangs rgyas drug gi yi ger gyur / /
ba spu'i bu ga kun du thim / /
thugs ka'i gnas su zhu ba dag /
bde ba chen po'i gnas nas bab / /
'dod chags chen po dga' ba'i mes / /
sku dang bcas pa 'od du gyur / /
sngon gyi goms shugs lha mo bzhis / /
phyogs bzhi nas ni bskul byas te / /
stong pa shin tu rnal 'byor yod med mthu / /
nam mkha' nyid du dam tshig nye bar gnas / /
bde gshegs bde bar gshegs pa bzhengs su gsol / /
rdo rje sems dpa' skal bzang dpal khyod bdag /
ye shes gsal ba'i rgyud bskul nas / /
thugs rjes 'gro la dmigs mdzad de / /
rgyu yi rjes mthun mgon po'i sku / /
rdo rje sems dpa' bzhengs par 'gyur / /
mtshan ma rgyan sogs cha lugs dang / /
sku mdog phyag mtshan snga ma bzhin / /
lus dang ngag sems rdo rje yis / /
mtshan ma'i phyag rgyar ldan byas te / /
thams cad 'byung ba'i sbyor ba yis / /
bdag gi lhar ni bdag nyid bya / /
oM AHhUM /
thugs gsal nyi ma la gnas pa'i / /
ye shes sems dpa' hUM sngags bcas / /
gsang ba'i phyag rgya rnam pa bzhis / /
las kun grub byed dngos grub gsal / /
'od zer 'phro 'du'i sbyor ba yis / /
ye shes dkyil 'khor spyan drangs te / /
thugs ka nas byung lha mo bzhis / /
bdud rtsi bum pas khrus byas nas / /
gnas gsum dbang bskur dri bral byas / /
slar 'dus tshangs bug gnas su thim / /
mthe bo sems dpa'i skyil mo krung / /
mdzub mo gnyis ni rtse mo dgug /
gung mo gnyis ni mnyam par sbyar / /
lhag ma rdo rje thal mo bya / /
spyi bo dang ni dpral ba dang /
lhan pa gnyis dang ltag par sbyar / /
oM a b+hi Shiny+tsa maM /
sor mo thams cad nang du bsnol / /
rtse mo ngos rnams kun sprad nas / /
mthe bong rdo rjes mnan pa ni / /
sna dang mig phugs lta bu ste / /
gong bzhin mgo bo'i gnas lngar gtugs / /
rin chen thod phreng skur bcas 'gyur / /
hUM a b+hi Shiny+tsa maM /
sangs rgyas kun gyi rin chen mchog /
dpung rgyan kun du brgyan par bya / /
oM rat+na mA le a b+hi Shiny+tsa trAM /
dbu rgyan bcings pas bcings nas ni / /
'gying zhing mtha' nas grol bar bya / /
oM pa Ta laM ba a b+hi Shiny+tsa hUM /
dar gyi mtha' ma dpyangs pa ltar / /
byas nas thal mo brdab par bya / /
oM badzra tu Sh+ye ho / /
khams gsum dag na rin chen gzhan / /
sangs rgyas rin chen lta bu med / /
sangs rgyas kun gyi rin po che / /
dbu rgyan can ni de bas mchog /
gzhan gyi nor min mi 'phrog pa / /
lha yi chu ni dag pa ste / /
thod pa'i phreng ba'i dbu rgyan dang /
sangs rgyas gtsug gi nor bu yi / /
rjes su chags pa'i rnam mang dga' ba'i pad+mo rnams / /
dga' ba mchod pas gsal bar rjes su mchod byas pas / /
mchog tu rtag pa'i rnal 'byor bde bas bde grub mdzod / /
e ma'o mchog tu bde ba'i dam tshig ngo bo nyid / /
mchog tu bde ba'i rnal 'byor skal bzang mchog dgyes pa / /
rang gi dam tshig rtag la rol cig rol cig ho / /
yab yum gsang gnas hUM dang dzaHsa / /
rdo rje pad+ma bskyed byas nas / /
ling+ga 'greng bar rang byung ba / /
brla yi dbus su gzhug byas te / /
ling ga rdo rjer byin brlabs nas / /
rdo rje sems sogs sku bstod do / /
byang chub sems de kun du dag /
ma lus nye bar khyab byas nas / /
'dod par bya ba rab tu mnyes / /
'od 'dus thog ma'i gzugs la gzung / /
gnas nas so so'i gdan dag la / /
chos kyi snying pos lha rnams bskyed / /
hUM las rdo rje sems dpa' ste / /
skyil krung dbus kyi gdan la'o / /
dzaHlas dpal ldan bde mchog ma / /
hUM las e ma bde mchog ma / /
baM las lha mo snang mdzad ma / /
hoHlas de bzhin slob ma'o / /
'di dag gtso bo'i phyogs bzhi yi / /
ri'u cha'i gdan la rim bzhin gnas / /
oM las sangs rgyas byang chub ma /
b+h+rUM las chos kyi 'khor lo ste / /
haM las khams gsum rnam rgyal yin / /
khaM las 'dod pa kun mdzad ma'o / /
'di dag shar la sogs pa yi / /
re'u mig 'khor lo'i rtse la gnas / /
oM las gling bu trAM pi wang / /
paM las rnga chen rdza rnga ma / /
lha mo 'di bzhi me mtshams kyi / /
'khor lo'i rtse la rim bzhin gnas / /
a las me tog A spos ma / /
aM las mar me i dri chab / /
'di dag mtshams kyi gnas bzhi ru / /
rim pa bzhin du bskyed pa'o / /
dzaHhUM baM hoHsa sgo bzhi ru / /
rta mgrin 'phang mtho la sogs bskyed / /
b+ha gar ling+ga bcug byas nas / /
der ni mtshan ma bsgom par bya / /
rdo rje sems dpa' phyag rgya che / /
sku gnyis ldan pa spro bar bya / /
oM ma hA su kha badzra satwa AHdzaHhUM baM hoH /
su ra ta s+t+waM dza /
shes rab pha rol phyin pa dang / /
thabs la mkhas pa'i phrin las kyis / /
'dul phyir rdo rje sems dpa' ni / /
skye ba dag gi rigs yin no / /
bde mchog 'gying bcas gar mdangs can / /
g.yon pas gzhu 'dzin g.yas mda' 'dren / /
rin chen phreng mdzes gos rgyan bklubs / /
phyogs bcur 'gro ba'i don dbyung spro / /
dzaHbadzra tiSh+ThA sa ma ke madz+dza /
mthar phyin rigs mthun las mdzad ma / /
slar 'dus shar gyi gdan la gnas / /
e ma bde ba gser gyi mdog /
g.yas pas ling+ga rdo rje mtshan / /
g.yon pas b+ha ga rin chen snod / /
bde spros 'gying bcas lho phyogs su / /
hUM badzra kI li kI la hUM dz+dza /
snang mdzad dmar po g.yas pa na / /
sna tshogs rdo rje g.yon dag gis / /
'gying bcas thod pa'i snod bdud rtsi / /
kha T+wAM ga rten nub phyogs gnas / /
baM badzri ni sma ra rata dz+dza /
slob ma mo ni mdog ljang ser / /
g.yas kyis mda' bcas bdag po 'khyud / /
g.yon pas dkyil tshul bdud rtsi'i snod / /
sangs rgyas sku 'dzin byang gi phyogs / /
ho badzra kA me shwa ri traM dza /
kun kyang rgyan bcas zhi ba'i mdangs / /
'od kyi dkyil 'khor 'bar bas mdzes / /
chags pa bzhin 'dzum stegs pa'i mchog /
bdag po chags tshul skul bar byed / /
sangs rgyas byang chub dkar mdangs dmar / /
tshangs pa'i mgo bzhis mtshan pa yi / /
mda' bzhi dus gcig 'phen pa'i tshul / /
'phro 'dus 'khor lo'i shar phyogs gnas / /
oM a ha ma du badzri g+huM g+huM dz+dza /
chos kyi 'khor lo dkar mdangs ser / /
g.yas pa'i gung mo'i rtse mo la / /
'khor lo rtse brgyad gnyis brtsegs bstod / /
'khor lo'i lho phyogs rtse la gnas / /
oM badzra me g+he gu lu gu lu bruM dz+dza /
khams gsum rnam rgyal dmar skya'i mdog /
g.yas gnyis tri shUl rtse gsum stong / /
g.yon pas rdo rje rtse lnga 'dzin / /
gar mdzad 'khor lo'i nub phyogs gnas / /
oM ma hA sha ra ti badzri oM oM dz+dza /
'dod pa'i dbang mo ljang gu'i mdog /
phyag gnyis dpag bsam me tog shing / /
lcug ma rlung gis bskyod pa 'dzin / /
gar mdzad 'khor lo'i byang du gnas / /
oM khaM badzra shi shi ri hUM hUM dz+dza /
gling bu sngon mo rdo rjes mtshan / /
sna tshogs sgra sgrogs me yi phyogs / /
e he ra ti badzra bi la si ni tra Ta dz+dza /
pi wang ser mo rdo rjes mtshan / /
glu dbyangs drug ldan bden bral phyogs / /
he ra ti badzra te te teM dz+dza /
rdza rnga dmar mo rdo rje'i rnga / /
brdung mdzad rlung mtshams la gnas pa'o / /
he ra ti badzra hA sa ha baM dza /
rdza rnga ljang gu rdza rnga la / /
rdo rjes mtshan brdung dbang ldan phyogs / /
he ra ti badzra nraM t+ye pe pa pe pa dzaM dz+dza /
me tog dmar ser rdo rjes mtshan / /
gzhong thogs me yi mtshams su gnas / /
oM badzra puSh+pe dz+dza /
spos me dkar sngon rdo rjes mtshan / /
spos thogs bden bral mtshams su gnas / /
oM badzra d+hU pe dz+dza /
mar me dmar mo rdo rjes mtshan / /
gsal 'dzin rlung gi mtshams su gnas / /
oM badzra A lo ke dz+dza /
dri chab ljang gu rdo rjes mtshan / /
dga' 'thor dbang ldan mtshams su gnas / /
oM badzra gan+d+he dz+dza /
rta mgrin 'phang mtho dkar mdangs can / /
lcags kyu rta mgo ljang gu shar / /
oM badzra aM ku sha dz+dza /
phag gdong nag mo zhags pa g.yon / /
g.yas pas mche ba lho yi sgor / /
oM badzra pA sha hUM dz+dza /
snang ba dmar mo phyag gnyis kyis / /
nyi zla lcags sgrog nub kyi phyogs / /
oM badzra shriM kha le baM dz+dza /
thal byed ljang gu g.yas dril bu / /
g.yon pas b+han+d+ha sku bcas byang / /
oM badzra gaN+De hoHdz+dza /
lha mo 'di dag mdzes pa'i mdangs / /
rin chen rgyan dang phreng bas brgyan / /
kun mkhyen ye shes las grub phyir / /
dkyil 'khor lha rnams thams cad kyi / /
mig la sangs rgyas rnam snang mdzad / /
rna ba rdo rje nyi ma rgya / /
kha la pad+ma gar dbang phyug /
sna la rta mchog rol pa mchog /
yid la rdo rje he ru ka /
lus la rdo rje sems dpa'o / /
gnas gsum phyag rgya'i tshogs ldan zhing / /
thugs kar ye shes sems dpa' gnas / /
rang rigs dkyil 'khor spyan drangs nas / /
dbang bskur rigs kyi mtshan ma bsam / /
lag gnyis gar thabs bskyed byas te / /
g.yas g.yon mdun rol bskor bar bya / /
rdo rje bcing ba'i rgya gnyis las / /
rdo rje se gol brdab par bya / /
dmigs med mkha' ltar dag pa khyab pa'i sku / /
spyan 'dren gshegs su gsol bar mi dmigs kyang / /
thugs rje'i ngang nyid chos sku dag pa las / /
ye shes sgyu mar rol cing gshegs su gsol / /
bsnyengs pa mi mnga' stobs bcu'i shugs ldan zhing / /
ma 'dres sangs rgyas chos rnams rab tu rdzogs / /
dpa' bo chen po longs spyod rdzogs pa'i sku / /
mkha' 'gro kun dang thabs cig gshegs su gsol / /
thugs rje chen po'i sku mnga' gsung gnyis rdzogs / /
mi 'jigs thugs mnga' seng ge bskyod du med / /
gdug pa'i tshogs mang zil gyis gnon mdzad pa / /
bcom ldan 'gro la brtse slad gshegs su gsol / /
dzaHhUM baM hoH /
e h+ye hi b+ha ga bAn /
ma hA ka ru Ni k-i D-i sh+ya ho sa ma ya s+t+waM /
rdo rje gar las byung ba yi / /
dgug gzhug bcing dang pad+ma'i rgya / /
bde gshegs pho brang dkyil 'khor 'dir / /
'gro ba ma lus bsgral ba'i phyir / /
don gyi dbang gis dgongs nas kyang / /
'khor bcas gshegs shing bzhugs su gsol / /
oM AHhUM /
kA ya bAka tsit+ta tiSh+Tha badzra hUM /
dpal ldan g.yon pa 'gying ba'i thabs / /
g.yas pa ba dan gsum pa phyar / /
sri zhur bcas shing steg pa'i mchog /
bdag nyid rdo rje sems dpa' dpal / /
'dzum dang bcas pa'i mig gis blta / /
bsam g.yos thal mo sbyar bar bya / /
sgyu 'phrul dga' ba'i rdo rje rol mo'i tshogs / /
gzhan la snang ba'i dkyil 'khor rnam par mdzes / /
tshangs pa'i tshogs rnams zil gyis gnon mdzad pa'i / /
rtog pa du ma'i sgro 'dogs gcod par mdzad / /
gnyis med ye shes gnyis can rnam mtha' yas / /
snang stong gnyis med bde chen dbyings la rol / /
kun 'byung yon tan stsol med lhun 'grub snang / /
rgyan gyi dkyil 'khor rnam bkod rang las byung / /
mdzad pa rgya chen grogs med kun grub pas / /
tshogs bcas rol pas bya ba kun rdzogs mdzad / /
sna tshogs sku sprul rigs kyi sku gnas mchog /
zab cing rgya che gsung dbyangs rdo rje'i glu / /
ye shes zag med thams cad mkhyen pa'i thugs / /
rin chen tshogs kyis legs spras kun 'byung zhing / /
bdag gzhan spyod tshogs las rnams 'bras mthar phyin / /
dkyil 'khor mdzes pa'i lha la phyag 'tshal lo / /
oM AHhUM /
a ti b+hu ho / /
sarba ta thA ga ta naM kA ro ya mi a la la ho / /
oM a ti b+hu hUM /
ta thA ga tA sa ma yo ga sid+d+hi AHhUM /
skad kyi gsangs ni mtho dman dang / /
gre 'gyur hUM bcas sogs pa'i glus / /
'gying la sogs pa'i tshul bcas nas / /
ji lta'i tshul bzhin gar byed cing / /
bskor ba'i gar rnams sna tshogs kyis / /
mchod pa thams cad dbul bar bya / /
oM pa na pe na pe nu su ra ta /
di pu par mu /
sarba ta thA ga ta /
sa ma yo ga sid+d+hi AHhUM /
gyen du 'thor dang thur du 'bebs / /
gsal med 'degs sogs so so'i rgya / /
gling bu dang ni rgyud gcig dang / /
rgyud mangs rgyud drug sil snyan brdung / /
dngos 'byor 'phrul pa gang yang rung / /
rigs kyi dkyil 'khor mnyes par bya / /
oM AHhUM /
rab tu dga' ba'i bdag la phyag 'tshal lo / /
de bzhin gshegs pa dam pa grub par mdzod / /
dam tshig dam pa grub par mdzad du gsol / /
mchod pa chen po thams cad dag par mdzod / /
mchod pa chen po thams cad grub par mdzod / /
a la la ste mchod par 'bul / /
a la la ste dam tshig bskangs / /
a la la ste dgyes par mdzod / /
a la la ste dngos grub stsol / /
dgyes mnyam longs spyod mchog la rol / /
oM shrI rA ga hUM /
a badzra[(] buSh+pe [,]puSh+pe [)]hUM /
a badzra d+hU pe d+hu /
a badzra A lo ke hrIHa badzra gan+d+hegaM /
oM he ra ti badzra bi la si na tra Ta /
he ra ti badzra g+hi te te teM /
he ra ti badzra hA se ha ha peM /
he ra ti badzra nr-i t+ya pe pe pe pa dzaM /
a la la la la ho / /
tshad med bzhi yi phyag rgya yis / /
dkyil 'khor mdun bskul g.yo byas nas / /
dga' ba'i khams snyoms 'od dpung tshogs / /
ma 'dres so so'i gnas su bstim / /
hUM sems dpa' sangs rgyas kun gyi dngos / /
rdo rje sems dpa' bde ba'i mchog /
gsang ba mchog gi dgyes pa na / /
thams cad bdag nyid rtag tu bzhugs / /
bde ba kun la zhen pa dang / /
dngos grub thams cad rnam dag phyir / /
rdo rje sems dpa'i bde ba'i mchog /
zla ba nya ltar rtsa dmar sku / /
'dod chags kun la chags pa'i phyir / /
chags pa chen po'i bcom ldan 'das / /
rdo rje sems dpa'i phyag rgya 'di / /
dmar po sna tshogs 'bar ba'i 'od / /
ba dan gsum pa'i phyag rgya yis / /
rdo rje rtse lnga thugs kar bstod / /
kha T+wAM ba dan dril bskyod sgra / /
'gying tshul sku yi gnas su brtan / /
lhag mthong thabs kyi mnga' gsor zhing / /
zhi gnas shes rab gzhu yis mdzes / /
g.yas dang g.yon gyi sbyor ba yis / /
bde ba'i cha lugs gar byed cing / /
sems dpa'i skyil mo krung bcas nas / /
dpung rnams thams cad rab tu 'joms / /
oM ma hA su kha badzra satwA aH /
dzaHhUM baM hoH /
su ra ta s+t+waM /
ma hA sU tra hUM s+t+waM /
zla ba'i kha dog 'dzum pa'i zhal / /
dngos grub thams cad dag pa dang / /
pad+mo 'dod chags rnam dag phyir / /
brla yi dbus ni dkar la dmar / /
phyag mchog lo ma sngon po 'dra / /
de bzhin bde ba'i dbang phyug dang / /
bde bar reg pa'i dbang phyug pas / /
dkar zhing ser ba'i brla dang ldan / /
lha rdzas sna tshogs kha dog mchog /
'bar ba sna tshogs 'khrugs pa'i 'od / /
pad+mo sna tshogs la gnas pa / /
thams cad dag par rab tu gnas / /
sangs rgyas pad+ma la sogs mchog /
rin chen sna tshogs rgyan dang gos / /
sangs rgyas thams cad 'dus pas so / /
mi mjed la sogs brgyan pa bzhin / /
bya ba dang ni bzlog pa dang / /
dbrog pa dag kyang khyab par mdzad / /
bdag la 'khyud pa'i phyag rgya yis / /
yan lag thams cad 'phrog pa 'grub / /
dzaHbadzraM driSh+Ti sa ma ya ke ma Ta /
ma hA mutra hUM /
rnam pa sna [(]tshog [,]tshogs [)]dam tshig chags / /
bde ba 'bab pa'i gar byed pa / /
bdag la 'khyud pa'i phyag rgya mchog /
dbus kyi lha mchog chen mo'o / /
hUM badzra kI li kI li hUM /
mahA mu tra hUM /
se ral kha yi tshul dag tu / /
rdo rje kha T+wAM ga bzung ste / /
bdag la 'khyud pa'i phyag rgya ni / /
pad bcas rdo rje rgya gram mchog /
baM ba dzri Ni sma ra rata Ta /
mahA mu dra hUM /
rdzogs sangs rgyas kyi kham phor grub / /
bdag la 'khyud pa'i phyag rgya yis / /
rdo rje sems dpa' dpal sbyor ba / /
dbus kyi lha mo mchog chen mo / /
hoHbadzra kA me /
shwa ri trAM /
ma hA mu dra hUM /
gtsug lag ji lta'i rjes mthun par / /
dpal rdzogs rgya che gar dag gis / /
mda' bzhi yongs su 'phang nas ni / /
bdud bzhi las ni rgyal bar 'gyur / /
oM aM ma du badzri g+huM g+huM /
ma hA mu dra hUM /
rkang pa bteg cing phang pa dang / /
bshig ste 'phang pa'i stabs dag gis / /
'khor lo'i phyag rgya bstod nas ni / /
khams gsum dag las mchongs par 'gyur / /
oM badzra me g+he gu lu gu lu hUM /
ma hA mu dra hUM /
bya ba dang ni bzlog pa dang / /
dbrog pa dag gi khyad par du / /
sna tshogs [(]phrag [,]phyag [)]rgya gar byed cing / /
khams gsum dag ni bsdu bar bya / /
oM ma hA shwar da badzri oM oM /
ma hA mu dra hUM /
lcags kyus gang yang rung bzung nas / /
bdag la 'khyud pa'i phyag rgya yis / /
bud med thams cad rtsen nas ni / /
dpag bsam shing dang yongs su 'grub / /
oM khaM badzra she shi ri hUM hUM /
ma hA mu dra hUM /
gling bu len pa'i tshul ston cing / /
ji ltar 'bab pa'i gar byed pas / /
stabs gtugs glu bcas bsgyings pa'i tshul / /
yid 'phrog sngags kyis las mdzad pa'o / /
oM he ra ti badzra bi la si na tra Ta /
ma hA mu tra hUM /
pi wang len pa'i tshul ston cing / /
ji ltar 'bab pa'i gar byed pas / /
sna tshogs bsgyur cing de don 'phrul / /
dga' dbyangs bsgyur bas gnas gsum bskyod / /
he badzra g+he te te teM /
ma hA mu dra hUM /
cang te'i tshul ston rnal 'byor pa'i / /
ji ltar dbab pa'i gar byed pas / /
sku gsung theg chen rgyud ston pa'i / /
phyag rgya gar gyis kun las rgyal / /
oM he rA ti badzra hA se ha ha paM /
ma hA mu dra hUM /
rdza rnga'i tshul ston rnal 'byor pa / /
ji ltar 'bab pa'i gar byed cing / /
g.yas g.yon mdun rgyab blta ba'i bzhin / /
bzhi sbyor glu bcas kun bstan pa'o / /
oM he rA ti badzra nr-i te pe te pe pe paM dzaHma hA mu dra hUM /
cang te'u'i tshul ston rnal 'byor pas / /
sbyin pa'i mchog gnas rnam par grol / /
gzugs mchog lha rdzas me tog rgya / /
sa gzhi mdun rol g.yas g.yon bstod / /
sna tshogs dpung pa 'thor byed pa'o / /
he ra ti badzra puSh+pe /
ma hA mu dra hUM /
tshul khrims dri mchog tshim byed pa'i / /
bdud mchog spos legs sbyar ba'i mchog /
g.yas skor bteg te phyogs bcur bsgyur / /
mdun du phyogs par sngo byed pa'o / /
oM badzra d+hU pa ma hA mu dra hUM /
bzod gsol shes rab ting nge 'dzin / /
mun tshogs gsal byed mar me'i rgya / /
kun du bskor ba'i gar bsgyur zhing / /
thugs ka'i mtshan ma gsal ston pa'o / /
oM badzra A lo ke /
ma hA mu dra hUM /
brtson 'grus rtse gcig 'gyur ba med / /
chos kun dag byed byug pa'i dri / /
srin mtheb rang gnas rtse gsum 'thor / /
phyogs kun dngos ni bcos dag 'gyur /
oM badzra gan+d+he /
ma hA mu dra hUM /
pad+ma can de'i bdud rtsi bstod / /
myang ba rngub pa ltar byed pa'i / /
lcags kyu'i phyag rgya rdo rjer bcas / /
'gugs pa'i tshul las grub pa'o / /
oM badzra aM ku sha dzaHma hA mu dra hUM /
rdo rje mche ba 'jigs pa'i rgya / /
sna yi myang ba'i rngub pa yis / /
rin chen zhags bcas gsol ka'i tshul / /
rang gi las la sbyor byed pa'o / /
oM badzra pA she hUM /
ma hA mu dra hUM /
rdo rje lcags sgrog nyi zlar bcas / /
mig btsums zhen par blta ba yis / /
khams gsum kun la gzigs pa'i rgya / /
phyag rgya'i las kyis bsten byed pa'o / /
oM badzra shriM kha le baM /
ma hA mu dra hUM /
mtshan ldan sku mchog bdud rtsis bkang / /
thams cad bdag nyid myang ba yis / /
stong pa gsung dbyangs rgyun mi 'chad / /
thal 'jig rgyud rnams slar 'tsho mdzad / /
oM badzra g+haN+De hoHma hA mu dra hUM /
rdo rje sems dpa' skal bzang dpal khyod bdag /
bdag cag sgrub la rtog par mdzad du gsol / /
kye de bzhin gshegs pa kun gyi bdag nyid bde / /
mkha' 'gro sgyu ma sna tshogs bde ba'i mchog /
'gro ba'i rgyud rnams rnam pa sna tshogs 'dul / /
dngos grub bdag la grub par mdzad du gsol / /
a la la ho / /
de bzhin gshegs pa'i sbyor ba rnams / /
rnam pa sna tshogs gar rnams bstan du gsol / /
dzaHhUM baM hoH /
kye bde ba chen po'i mchog kun gyi / /
bde bas zung la rnam par 'phrul par mdzad / /
hUM snang bar mdzad du gsol / /
a la la ho / /
bde gshegs mkha' 'gro slob ma gzung du gsol / /
mtshan ma'i yi ge pad+ma'i dkyil / /
kun gyi rtse la bsgom byas nas / /
'od zer 'phro 'du'i sbyor ba yis / /
rang sngags chos kyi phyag rgyar bcas / /
oM na mo badzra sarba stu ta sarba bud+d+he b+h+yaHhUM swA hA /
rdo rje sems dpa'i dkyil 'khor gyi / /
sbyor ba'i sngags kyi mthu dag gis / /
la sogs mchod pa ma lus pa / /
lus pa med par kun la sbyar / /
mdzub mos mthe bo mnan nas ni / /
rang gi mthe bos mdzub mo mnan / /
dpal grub can gyi phyag rgya ste / /
mdzub mo mig gi 'bras bur bya / /
rdo rje thal mo mnyam sbyor nas / /
khong stong du ni byas nas su / /
gsang sngags dam tshig sbyor bzhag ste / /
rim bzhin mtha' nas grol bar bya / /
oM badzra satwa sa ma ya /
ma nu pA la ya /
badzra satwa twe no pa tiSh+Tha /
draM D+ho me b+ha ba /
su to Sh+yo me b+ha ba /
a nu rak+to me b+ha ba /
su po Sh+yo me b+ha ba /
sarba sid+d+hiM me pra yats+tsha /
sarba karmA su tsa me /
tsit+taM shre yaHku ru hUM /
ha ha ha ha ho / /
b+ha ga bAn /
sarba ta thA ga ta /
badzra mA me muny+tsa /
badzrI b+ha ba ma hA sa ma ya satwa AH /
srin lag mthe'u chung yan lag dbus / /
mthe bo legs par gzhag par bya / /
de nas khu tshur bcings nas ni / /
mdzub mo legs par dgug par bya / /
gsang sngags la sogs sbyor byas pas / /
so so'i las la gzhug bya ste / /
las kyi phyag rgya'i 'ching grol gyis / /
rang gi phrin las kun spyod pa'o / /
dman pa'i phyag rgya rnam pa bzhis / /
dngos grub sna tshogs las sbyor ba'o / /
bde bar gshegs so bcom ldan 'das / /
rgyal ba rgya mtsho ye shes kyis / /
srid pa'i rgya mtsho mtha' yas kun / /
kun bzang mchod sprin mchog tu rol / /
oM na maHsarba ta thA ga te b+h+yo / /
bi shwa mu khe b+h+yeHsarba tad+khaM ung+ga te hi maM ga ga na khaM swA hA /
oM 'byung ba lnga las thams cad 'byung / /
rang las ma byung gang yang med / /
gtsang sme'i dri rtog kun bral ba'i / /
bdud rtsi byang chub sems chen pos / /
bdag sogs gnyis med mchod pa'i phyir / /
mnyam pa chen pos gnas la rol / /
hUM ma hA su kha bo d+hi tsit+ta a la la ho a la la ho / /
oM mnyam med mi g.yo mnyam nyid mchog gi chos nyid can / /
thugs rjes bdag nyid 'gro ba'i sdug bsngal sel bar mdzad / /
yon tan mtha' yas dngos grub thams cad sbyin mdzad pa / /
dri med mi g.yo mnyam pa med pa'i chos mchog can / /
oM yon tan shin tu phra ba'i cha la'ang tshad med de / /
dpe ni nam mkha' dang yang bskrun du yod ma yin / /
dngos grub mtha' yang mnyam med dpe dang bral ba rnams / /
sems can khams la dngos grub mchog rnams nges par stsol / /
oM rtag tu dri ma med pa'i thugs rje shugs las byung / /
smon lam grub pa 'gag pa med pa'i chos nyid can / /
'gro ba'i don grub rab tu brtson pa mtha' yas pa / /
thugs rje chen po'i bdag nyid rtag tu rnam par snang / /
oM tshad med tshad dang bral ba shin tu rdzogs pa yis / /
bde bar gshegs pa'i go 'phang dam pa brnyes gyur kyang / /
khams gsum rnams la dngos grub mchog tu stsol mdzad cing / /
thugs rje'i spyod pa mi g.yo 'gag par yongs mi 'gyur / /
oM e ma'o shin tu bzang po'i dngos grub mchog dang ldan / /
mchog sbyin rnams kyi nang na go 'phang mchog brnyes pa / /
khams gsum rnams la rtag tu dngos grub mchog stsol mdzad / /
mgon po dus gsum bsgrib pa med par rab mkhyen pa / /
dam tshig mchog gsum dngos grub dam pa bdag la stsol / /
oM phyogs bcu nam mkha'i mtha' klas par / /
sems can kun gyi don sgrub la / /
ji ltar thugs kyi dbang phyug bzhin / /
de nyid spyod par bdag gyur cig /
ji srid thog ma med dus nas / /
'khor ba yi ni mthar thug par / /
de srid sems can phan pa nyid / /
mtha' yas spyod par bdag gyur cig /
sngags kyi tshul gyis sems can rnams / /
de tshe bdag gis dul 'gyur zhing / /
kun gyis rig 'dzin gnas [(]thong [,]thob [)]nas / /
de nyid mgon po mthong bar shog /
lha rnams kun gyi gnas zhugs pa'i / /
ye shes sems dpa'i sngags 'khor lo / /
nyi zla rten dang brten pa'i sngags / /
'khor lo'i tshul ldan shes rab thabs / /
yi ge mtshan ma sku yi gnas / /
yan lag rnam gsum ldan byas te / /
gsal ba nyid kyi sgo nas brtsam / /
bgrang ba las ni 'das pa'o / /
rtse gcig gnas su 'khor ba dang / /
las dang rgyu dang 'phro ba las / /
mchod bskul las mdzad bsdu byed cing / /
dkyil 'khor gsal bar gyur pa'o / /
oM badzra satwa ma hA sa ma ya AHhUM swAhA /
thun mong gi gsang sngags yi ge bcu bzhi pa'o / /
so so'i las la snyoms zhugs nas / /
rang gi thun mtshan sngags yig bcas / /
'phro 'dus rang gi las mdzad nas / /
sku gsung thugs kyi gsal grub pa'o / /
oM ma hA su kha badzra satwa AH /
dzaHhUM baM hoH /
su ra ta s+t+waM /
khyad par gyi snying po yi ge bco brgyad pa'o / /
sngags gzhan rim bzhin gsal ldan pas / /
go rims 'khrul med bzlas brjod bya / /
las rdzogs mchod bstod bskul byas nas / /
rang gi gnas su bsdu bar bya / /
thun mtshams gzhan du bsam bya ba / /
bzlas brjod khyad par phyed pa'i tshad / /
bzhi'am drug tu rim bzhin bzla / /
kun bzang mchod pa nas brtsams te / /
de mthar phyin pa'i las rdzogs nas / /
glu gar dbyangs kyis dngos grub bskul / /
rigs kyi dkyil 'khor gsal byas nas / /
tshogs gnyis rdzogs par sgrub byed pa'i / /
tshogs kyi dga' bde'i longs spyod kyis / /
rnal 'byor bcas pa mnyes par bya / /
lha rnams mnyes shing tshim pa dang / /
las kun bsgrub par bya ba'i phyir / /
las rnams ma lus bsdus pa yi / /
sbyin sreg cho ga rgyas par brtsam / /
rta mchog mkha' 'gro 'khor bcas la / /
lhag pa'i mchod pas mnyes byas nas / /
rang gi las la sbyar bya ste / /
dngos grub don phyir mtshams su gzhag /
nang par dkyil 'khor mchod bstod cing / /
bskor bcas rgyun du bshags te gdon / /
ye shes dam tshig gnyis med bsdu / /
rdul tshon gtsang ma'i gnas su gzhag /
rdo rje sems dpa' dpal sbyor ba / /
ji lta'i gzugs dang dbyibs su ldan / /
bde ba nyid kyis kun du bdag /
kun gyis bdag la gzhug par bya / /
chags pa med cing ma chags med / /
dbu mar yang ni dmigs su med / /
bud med kun gyi rgyu sbyor 'di / /
gnyis su med pa'i theg pa'i mchog /
mnyam nyid dkyil 'khor kun gyi gzhi / /
don dam bde ba chen po'i sku / /
de bzhin nyid dbyings ye shes kyi / /
lha nyid brtson pas bsgom par bya / /
mdzod gnas dpa' bo'i gzugs brnyan mchog /
rin chen sna lnga'i phreng bas 'khrigs / /
tshon gang zla nyi'i gdan la gnas / /
pho brang sgo bzhi gdan pad+ma / /
chos kyi snying po nyi shu gcig / /
zla mdangs 'khor lo'i tshul 'chang ba'o / /
mi gsal gsal ba'i rnam par brtag /
'phro 'dus rigs kyi skur rdzogs shing / /
rgyan chas cha lugs gsal byas te / /
rang gi phrin las spro byed pa'o / /
phyag rgya bzhi rdzogs dbang bskur ldan / /
ye shes dkyil 'khor gnyis med bstim / /
mchod bstod las la bskul gsal 'grub / /
yun ring mtshan ma lnga yi mthar / /
dkyil 'khor rgyas pa la dmigs te / /
kun gyi gsang ba'i mdzod rgyas par / /
dmigs pa gcig bzhin gsal ba ru / /
brten par gyur nas spro bar bya / /
rgya cher gnas gsum rdo rje la / /
bum pa'i khang par dkyil 'khor bsgom / /
rim bzhin gtso bo'i rnam pa gnas / /
'khor gyi lha mo mthar thug par / /
dkyil 'khor gnyis med rdzogs pa'i mthar / /
mnyes mdzad 'gro ba'i don la sbyar / /
dpa' bo mtshan ma gsang gsum sngags / /
'phro 'du'i phreng ba kun 'khor bas / /
'gal me'i 'khor lo'i rnam pa bzhin / /
gnas kun bar chad med par brtsam / /
smig rgyu du ba srin bu me / /
mar me zla nyi'i 'od bzhin du / /
thig le rgyas pa'i dkyil 'khor gyis / /
phyag rgya chen po'i lam la sbyor / /
gnyis med rol pa'i mkha' gsang du / /
gtso bo'i mtshan ma gsal gyur nas / /
bum par rten dang brten pa'i lha / /
gtso bo nas bzung rim par bsgom / /
phyag rgya rgyan chas cha lugs kyi / /
rigs kyi dkyil 'khor rdzogs pa dang / /
phyag rgya bzhis mtshan dbang bskur 'bras / /
skye mched byin brlabs gsal bar bya / /
ye shes lha dang sbyor gnas nas / /
dman pa'i phyag rgya bzhi yis gdab / /
mchod bstod 'gro ba'i don spro ba / /
rim bzhin mtshan ma lnga yi bar / /
lha rnams kun sbyor gnas rgyas par / /
rnam gcig bskul gsal ji lta bar / /
spro dang bsdu ba'i tshul brtan pa / /
phra rags dkyil 'khor mthar phyin pa'o / /
des ni phrin las dngos grub kyi / /
phra mo'i las kun brtsams pas 'grub / /
de ltar thig le phra mo'i tshul / /
dkyil 'khor lha yi rnam dag gi / /
mtshan mas dmigs pa sbyang byas te / /
chos sku'i phyag rgya chen por gnas / /
gang zag bzhi yi dbye ba yis / /
rang gi phrin las sbyor ba'i mthus / /
bsnyen sgrub yan lag bzhi rdzogs te / /
mchog gyur phyag rgya bzhi mthar phyin / /
bsnyen sgrub sbyor ba bzhi dag gis / /
dang po'i dkyil 'khor mnyes byas pa / /
spyi yi bsnyen pa dang po ste / /
thun mong bzhi yi dkyil 'khor yin / /
rnal 'byor de nyid bcom ldan 'das / /
rdo rje sems dpa' bsgrub 'dod pas / /
bar chad med par zhi rgyas dbang / /
phrin las sna tshogs sgo dag nas / /
nye ba'i bsnyen pa brtsam pa'i phyir / /
dkyil 'khor bzhi yi las la 'jug /
dang po zhi ba chen po'i las / /
rgyud sbyang bsrung zhing lhag gnas dang / /
dngos grub shis pa brtag pa'i phyir / /
rnam snang dkyil 'khor nye bar bsnyen / /
de bzhin nyid nas brtsam bya ste / /
phreng bas brgyan pa'i bar du bsgom / /
nang gi dkyil 'khor dbyings dag ni / /
re'u mig zlum po 'khor los brgyan / /
'khor lo'i phreng bas rnam par spras / /
sna tshogs pad+ma'i gdan gyis mtshan / /
phyi rol ra ba dur khrod dang / /
kun 'byung khor yug tu bzhis mtshan / /
mngon par byang chub rnam lnga yis / /
mgon po rgyu yi sems dpa' bskyed / /
sku mdog rgyan cha nas bzung ste / /
byin rlabs rdzogs pas dag par bya / /
rang 'od rig ma bskyed pa nas / /
lha mos bskul ba'i mthar thug brtsam / /
thugs rjes 'gro ba'i rgyud gzigs te / /
khaM dang 'khor lo las byung ste / /
zhing oM b+h+ruM khaM gis bskyed pa'i / /
'dul phyir rnam snang mdzad du gyur / /
gser mdog zhal bzhi phyag bzhi mdzes / /
zhal gsum dkar dmar ljang gu'i mdog /
chos kyi 'khor lo'i rtsibs rnams la / /
sna tshogs mtshan mas brgyan pa'am / /
lhung bzed khar gsil chos gos dang / /
dam pa'i chos kyi glegs bam 'dzin / /
rin chen sna tshogs rgyan dang gos / /
mtshan dpe phyag rgya lnga yis spras / /
sku gsung thugs kyi rdo rje dang / /
ye shes sems dpa' sngags dang bcas / /
sangs rgyas kun gyis dbang bskur zhing / /
dbu la rigs kyi bdag pos brgyan / /
rdo rje thal mo mnyam sbyar te / /
lag gnyis nor bu rin chen du / /
ji ltar rigs pas mnyam sbyar nas / /
mdzub mo mthe bo rtse mo bzhi / /
yongs su bsgyur te bteg nas su / /
dpral ba'i gnas su gzhag par bya / /
oM a b+hi Shiny+tsa mAM /
rin chen myu gu 'khor lo'i phreng / /
dar dpyangs dgyes pa'i thal mor bcas / /
rang 'od yum dang 'khril ba nas / /
gnas nas khaM dang shaM brgyan te / /
ling+ga 'bar ba'i rin chen phaT / /
rtse mo 'khor lo rnam par mdzes / /
rnam thar pad+ma e dkyil can / /
mdog ser lte ba ze'u 'bru dmar / /
sa ma ya sogs brdas bskul nas / /
dzaHhUM baM hoHsa rol pa bya / /
ling+ga 'greng ba rang 'byung ba / /
brla yi dbus su gzhug byas nas / /
ling+ga mtshan mar byin brlabs te / /
rdo rje dbyings dag sngon skye'o / /
gsang gnas so so'i gdan dag la / /
chos kyi snying pos lha rnams bskyed / /
khaM las rnam par snang mdzad nyid / /
dbus kyi gdan la bsgom par bya / /
shaM las sangs rgyas dbyangs ma ste / /
raM las de bzhin dpal mo ma / /
maM las kun du bzang mo yin / /
thaM las zad med snod 'dzin ma'o / /
'di bzhi'i gtso bo'i phyogs rnams su / /
pho brang pad+ma bzhi la gnas / /
haM las sangs rgyas sku ldan ma / /
tshaM las lha mo zhal mdzes mo / /
traM las de bzhin sprin chen mo / /
daM las nam mkha'i spyan ma yin / /
gling bu ma sogs lha mo rnams / /
rdo rje sems dpa'i dkyil 'khor bzhin / /
b+ha gar ling+ga bcug byas nas / /
der ni mtshan ma bsgom par bya / /
rnam par snang mdzad gzugs 'dra ba'i / /
sku gnyis ldan pa spro bya'o / /
oM b+h+rU khaM dz+dza /
phyogs bcur don byas 'dus pa dag /
gtso bo yab yum la gzhug bya / /
sangs rgyas dbyangs ma chu shel mdangs / /
rgyan mdzes lce yi phyag rgyas mtshan / /
oM badzra satwa shaM dz+dza /
dpal mo gser mdog phyag gnyis kyis / /
cha lang 'khrol zhing gar mdzad pa'o / /
oM badzra rat+na raM dz+dza /
kun du bzang mo dmar gsal mdangs / /
phyag gnyis rdo rje rin po che / /
oM badzra d+harmA maM dz+dza /
zad med snod 'dzin sna tshogs mdog /
rgyan chas snod dang dung 'dzin pa'o / /
oM badzra karma thaM dz+dza /
'di bzhi dbus kyi lha mo ste / /
phyag rgya'i sku dang 'khril bar bzhugs / /
sangs rgyas sku ldan me long mdog /
phyag gnyis mi bskyod thugs kar 'dzin / /
haM satwa badzra dz+dza /
zhal mdzes sngo skya phyag gnyis kyis / /
me long mdangs gsal rlung yab 'dzin / /
tshaM badzra rat+ne dz+dza /
sprin chen bai dUr+ya mdog phyag /
rdo rje'i sprin las ser ba 'bebs / /
taM badzra pad+me dz+dza /
nam mkha'i spyan ma gur gum mdog /
phyag na pad+ma la gnas spyan / /
daM bi shwa badzra dz+dza /
'di dag phyogs kyi 'khor lo la / /
rim pa bzhin du dgod par bya / /
lha mo 'di dag mdzes pa'i mdangs / /
rin chen dar dang phreng bas brgyan / /
byin brlabs dbang bskur rdzogs byas pas / /
dam tshig dkyil 'khor gsal bar gyur / /
sbyor bas rang rig dkyil 'khor bskul / /
zhi ba'i tshul bcas mdun du bzhugs / /
rdo rje dpal gyi thal mo bsgyur / /
bsam pa g.yos pas phyag rgya'o / /
oM a ti b+hu oM / /
gar bsgyur rdo rje thal mo bsgyur / /
g.yon skor spyi bo'i mtshams su gzhag /
skal bzang oM zhes bya ba'i glu / /
mchod pa thams cad dbul bar bya / /
tshad med bzhi yi sbyor ba yis / /
lha rnams gnyis su med par gyur / /
oM rnal 'byor de nyid bcom ldan 'das / /
rdo rje sems dpa' de bzhin gshegs / /
thar pa thams cad rnam dag phyir / /
sangs rgyas phyag rgya dpal du gnas / /
don dam rnam par dag pa'i phyir /
btso ma gser gyi kha dog bzhin / /
chags med la sogs chags chen phyir / /
dkar zhing sna tshogs gsal ba'i mdangs / /
chos kyi rgyal srid rab bsgrub pa / /
rin chen chos las lhag pa med / /
de bas theg chen byang chub sems / /
rgyal ba rdo rje rin chen can / /
g.yas pa'i mthe bong gung mo gnyis / /
g.yon pa'i khu tshur bcangs pa yis / /
sor mo kun la reg pa ni / /
rtsa ba'i phyag rgya yin par grags / /
'di ni sangs rgyas thams cad kyi / /
shes rab pha rol phyin gsal yin / /
g.yas pa'i yan lag gnon pa yis / /
g.yon pa'i yan lag kun las rgyas / /
sems dpa'i skyil mo krung bcas na / /
dpung rnams thams cad 'joms par byed / /
oM b+hU khaM ma hA mu dra oM /
rdo rje khu tshur bcangs nas kyang / /
lag pa g.yon pas bkab nas ni / /
sangs rgyas kun brjod dngos grub rnams / /
ma lus lus pa med par 'grub / /
oM badzra satwa shaM ma hA mu dra oM /
de bzhin dpal ldan he ru ka'i / /
rdo rje khu tshur chen po dgab / /
dpa' bo ma yis dngos grub rnams / /
ma lus lus pa med par 'grub / /
oM badzra rat+na raM ma hA mu dra oM /
pad+mo'i bud med khu tshur ni / /
de bzhin lag pa g.yon pas dgab / /
byang chub spyod pa rab grub rnams / /
ma lus lus pa med par 'grub / /
oM badzra d+harma mAM ma hA mu dra oM /
rin chen 'dzin pa'i khu tshur yang / /
lag pa g.yon pas bkab nas ni / /
sangs rgyas nor kun dngos grub rnams / /
ma lus lus pa med par 'grub / /
oM badzra karma ma hA mu dra oM /
sangs rgyas khu tshur bcangs nas su / /
lag pa g.yon pas bkab nas ni / /
sangs rgyas kun gyi tshe sgrub pa / /
ma lus lus pa med pa 'grub / /
haM satwa badzra ma hA mu dra oM /
bud med phyag rgya bcings nas su / /
lag pa g.yon pas bkab na ni / /
dngos grub thams cad myur 'grub pa / /
ma lus lus pa med par 'grub / /
tshaM badzra rat+ne ma hA mu dra oM / /
rta mchog dpal gyi khu tshur yang / /
lag pa g.yon pas bkab nas ni / /
thams cad 'gugs pa rab bsgrub pa / /
ma lus lus pa med par 'grub / /
trAM badzra pad+me ma hA mu dra oM /
dpal grub spyan gyi khu tshur yang / /
lag pa g.yon pas bkab na ni / /
snang ba thams cad rab 'grub 'gyur / /
ma lus lus pa med par 'grub / /
daM bi shwa badzra ma hA mu dra oM /
oM 'jig rten khams mang rdul phran snyed / /
grangs med khyab par spros pa yis / /
rgyal ba'i don rnams rab dag tu / /
phra ba'i rdul gyi grangs snyed pa / /
sprul pa'i sku rnams rab dag tu / /
phra ba'i rdul gyi grangs snyed ni / /
srid pa bde chen de bzhin gshegs / /
rnam 'phrul rnam pa sna tshogs kyis / /
rdul phran grangs snyed de bzhin gshegs / /
rnam par 'phrul pas rol mdzad do / /
rnam par snang mdzad dpal sbyor ba / /
a la la ho bde grub mdzod / /
oM ru ru s+phu ru dz+wa la tiSh+Tha sid+d+ha lots+tsha ne sarba ar+tha sid+d+ha ni swA hA /
rdo rje thal mo mnyam sbyar nas / /
mdzub mo gnyis kyi rtse mo dgug /
mthe bo'i rtse mo mnyam par bzhag /
khong stong mi 'gyur dam pa po / /
spyi bo'i gtsug tu bzhag nas kyang / /
sngags bcas rim bzhin grol bar bya / /
rdo rje khu tshur legs bcings la / /
bdag gi mthe bo nang nas gzhug /
zhi ba'i las rnams bsgrub pa yis / /
phyag rgya sngags rnams mnyam sbyor ba'o / /
phyi nang gsang ba'i mchod tshogs dag /
byin brlabs sngags dang phyag rgyas dbul / /
mnyam med mi g.yo la sogs pa'i / /
bstod pa'i phyag rgyas mnyes par bya / /
smon lam rgya chen btab byas nas / /
bzlas brjod thig le phra mo dang / /
dkyil 'khor de nyid gang rung gis / /
mtshan ma'i dkyil 'khor brtan par bya / /
sgrib sbyang bde ba bskyed pa'i phyir / /
rin chen bum pa byabs pa'i rdzas / /
sngags kyi bra ti me tog phreng / /
bza' btung phyag rgya bdud rtsi'i tshogs / /
lam mnyes mgron tshim las grub byed / /
tshogs dang sbyin sreg lhag ma'i las / /
las rdzogs mchod bstod bskul byas shing / /
rang gi gnas su bsdus nas ni / /
mtshan ma kun dang yongs bral ba'i / /
mnyam nyid dbyings su gnas par bya / /
yod pa ma yin med pa min / /
dbu mar yang ni dmigs su med / /
shes rab pha rol phyin sbyor ba / /
sangs rgyas byang chub rab bsgrub pa'o / /
thams cad dbang du bya ba'i phyir / /
pad+ma gar dbang mchod byas te / /
chags bcas bsdus shing gzung byas nas / /
tshe yi cho ga rgya cher bya / /
gzhi yi ting 'dzin rim pa nas / /
phreng bas brgyan pa'i bar du bsgom / /
nang gi dkyil 'khor dbyibs dag ni / /
re'u cha dgu dang pad+mas bskor / /
pad+ma'i lcug ma mu khyud mdzes / /
sna tshogs pad+ma'i gdan gyis mtshan / /
phyi rol ra ba dur khrod dang / /
kun 'byung khor yug tu bzhis mtshan / /
mngon par byang chub rnam lnga yis / /
mgon po rgyu yi sems dpa' bskyed / /
sku mdog rgyan cha nas bzung ste / /
byin brlabs rdzogs pas dag par bya / /
rang 'od rig ma bskyed pa nas / /
lha mos bskul ba'i mthar thug brtsam / /
thugs rjes 'gro la dmigs nas bzhengs / /
hrIHdang pad+mo las byung ba'o / /
oM swa b+hA wa bi shud+d+ha pad+ma narte shwa re hrIH /
dpal ldan pad+ma gar dbang phyug /
zla gsal shel mdangs zhal bco lnga / /
lnga bcu gnyis ldan mtshan bcas gar / /
zhal bzhi mnyam pa'i pad+ma la / /
zla mdog dmar mdangs zhal bzhi pa / /
phyag g.yas nyi shu rtsa lnga na / /
pad+ma rdo rje sogs kyis mtshan / /
kha dog bdun ldan nyi shu lnga / /
rin chen sna tshogs rgyan gos bklubs / /
mtshan dpe phyag rgya lnga yis spras / /
sku gsung thugs kyi rdo rje dang / /
ye shes sems dpa' sngags dang bcas / /
sangs rgyas kun gyis dbang bskur zhing / /
dbu la rigs kyi bdag pos brgyan / /
mthe bong sems dpa'i skyil mo krung / /
mdzub mo gnyis kyi rtse mo dgug /
gung mo gnyis ni mnyam par sbyar / /
lhag ma rdo rje thal mo'i 'od / /
rdo rje rin chen phyag rgya 'di / /
rang 'byung rnams kyi dbang bskur ba'o / /
oM a b+hi Shiny+tsa hriH /
pad+ma'i myu gu phyag rgya'i phreng / /
dar dpyangs dgyes pa'i thal mo bcas / /
rang 'od yum dang 'khril ba las / /
gsang gnas hrIHdang dzaHsa brgyan te / /
pad+ma 'bar ba phaT dang bcas / /
rnam thar pad+ma e dkyil can / /
mdog ser lte ba ze'u 'bru dmar / /
brdas bskul byin brlabs rol par mdzad / /
ling+ga bsgring ba rang byung ba / /
brla yi dbus su gzhug byas nas / /
ling+ga pad+mor byin brlabs te / /
pad+mo gar bdag sngon skye'o / /
gsang gnas so so'i gdan dag la / /
chos kyi snying pos lha rnams bskyed / /
hrIHlas pad+ma gar dbang phyug /
gsang gnas dbus kyi gdan la bsgom / /
dzaHyis rnam par gzigs pa ste / /
hUM gis lha mo sgrol ma'o / /
baM gyis lha mo rgyan bcas ma / /
hoHyis khro gnyer chen mo'o / /
hUM gis gtum pa'i dbang phyug ma / /
hes ni sna tshogs pad+ma yin / /
a las pad+ma'i na bza' ste / /
hoHyis 'dod pa'i dbang mo'o / /
gling bu ma la sogs pa yi / /
lha mo gzhan rnams snga ma bzhin / /
b+ha gar ling+ga bcug byas nas / /
der ni hrIHyig bsgom par bya / /
pad+ma gar dbang gzugs 'dra ba / /
sku gnyis ldan par spro ba'o / /
oM swa b+hA wa bi shud+d+ha pad+ma narte shwa ri dz+dza /
phyogs bcur don byas 'dus pa dag /
gtso bo yab yum gzhug par bya / /
rnam gzigs dkar dmar mdangs ldan pa / /
g.yon pas pad+mar g.yas 'byed shar / /
oM sarba ta thA ga te pad+mi dz+dza /
sgrol ma dkar gsal g.yon dkur brten / /
ut+pal sngo g.yas bud med lho / /
oM badzra pad+mi dz+dza /
rgyan can dmar mo g.yon pad dkar / /
g.yas pas 'khor lo rtse brgyad nub / /
he pad+mi pad+mi baM dz+dza /
khro gnyer ljang gu g.yon pa mthing / /
dkur brten g.yas pas rtse gsum byang / /
ho pad+ma ni ra dza dz+dza /
pad gtum dbang phyug mthing ga g.yon / /
pad+ma g.yas pas rdo rje 'dzin / /
hUM pad+ma tsaN+De shwa ri hUM phaT dz+dza / /
sna tshogs pad+ma sngon mo g.yon / /
sna tshogs pad 'dzin g.yas 'khor lo / /
he ma hA bi shwa pad+ma mu dre sid+d+ha hUM phaT dz+dza /
pad+ma'i na bza' ser mo g.yon / /
pad mthing g.yas pas chu srin rgyal / /
hrIHpad+ma pad+me hUM aM dz+dza /
rdo rje pad+ma dbang phyug ljang / /
g.yon na pad+ma g.yas rdo rje / /
ho pad+me bi shwa kra ma hUM dz+dza /
'di bzhi phyi rol pad+ma yi / /
shar sogs rim bzhin gnas pa'o / /
'od 'bar sna tshogs 'khrugs 'od bcas / /
pad+ma rgyan bcas phreng bas mdzes / /
dbang bskur byin brlabs rdzogs byas te / /
dbu la rigs kyi bdag pos mtshan / /
sbyor bas rigs kyi dkyil 'khor bskul / /
chags pa'i tshul bcas mdun du bzhugs / /
thal mo pad+ma kha 'bus bzhin / /
rang gi 'byor ldan snying gar bcing / /
mthe bo mthe'u chung 'dab ma bzhin / /
rgyas par 'dud pa'i phyag kyang bya / /
oM a ti b+hu hrIH /
gar bsgyur g.yas g.yon thal mos brdab / /
pad+mo gar gyi mchod pa 'bul / /
tshad med bzhi yi sbyor ba yis / /
lha rnams gnyis su med par bya / /
hrIHrnal 'byor de nyid bcom ldan 'das / /
rdo rje sems dpa' de bzhin gshegs / /
'dod chags thams cad rnam dag phyir / /
pad+ma'i phyag rgya dpal du gnas / /
mi 'gyur dam pa dag pa'i phyir / /
shel sgong bzhin du dag pa 'dra / /
'dod chags thams cad bsal ba'i phyir / /
'bar ba sna tshogs 'khrigs pa'i 'od / /
sangs rgyas rin chen rab tu spras / /
gos dang sna tshogs rgyan gyis mdzes / /
sangs rgyas thams cad 'dus pa yi / /
bde ba can bzhin dam par 'gyur / /
gar thabs rnam pa sna tshogs kyis / /
yongs su bsgyur zhing gar byas pa / /
pad+ma'i mtshan mchog pad+mor bcas / /
phyag ni rgya rnams 'khor lo bskor / /
g.yas dang g.yon gyi sbyor ba yis / /
skyil mo krung ni phyed mar bcas / /
oM swa b+hA wa bi shud+d+ha pad+ma narte shwa ri hrIHma hA mu dra hrIH /
snyems pa'i lag pa g.yon pa yis / /
pad+ma dmar po ci bder gzung / /
rang gi snying gar 'dren pa'i tshul / /
g.yas pas 'dab ma kha 'byed pa'o / /
oM sarba ta thA ga tA pad+me dz+dzaHma hA mu dra hrIH /
snyems pa'i lag pa g.yon pa yi / /
skyil mo krung ni phyed mar bya / /
pad+ma sngon po ci bder gzung / /
rang gi snying gar 'dren tshul gyis / /
bud med phyag rgya bcing bar bya / /
hUM badzra pad+mi ma hA mu dra hrIH /
snyems pa'i lag pa g.yon pa yis / /
pad+ma dkar po ci bder gzung / /
'khor lo'i phyag rgya bcings nas ni / /
chos kyi 'khor lo rab tu bskor / /
he pad+mi pad+mi baM ma hA mu dra hrIH /
snyems pa'i lag pa g.yon pa yis / /
pad+ma mthing ga ci bder gzung / /
g.yas pa rab tu gar byed pa / /
dpal gyi phyag rgya ba dan gsum / /
ho pad+ma ni ra dzaM ma hA mu dra hrIH /
snyems pa'i lag pa g.yon pa yis / /
pad+ma dmar po ci bder gzung / /
g.yas pas rdo rje stod byed cing / /
gzhan dag zil gnon 'jigs pa'i tshul / /
hUM pad+ma tsaN+Di shwa ri hUM phaT /
ma hA mu dra hrIH /
snyems pa'i lag pa g.yon pa yis / /
sna tshogs pad+ma ci bder gzung / /
g.yas kyi 'khor lo'i phyag rgya yis / /
khams gsum phrin las gnon pa'o / /
he ma hA bi shwa pad+ma mu dre sid+d+h+ya hUM phaT /
ma hA mu dra hrIH /
snyems pa'i lag pa g.yon pa yis / /
pad+ma mthing ga ci bder gzung / /
g.yas pas rab tu gar byed pas / /
chu srin tshul du bsgreng bar bya / /
hrIHpad+mi pad+mi hUM AHma hA mu dra hrIH /
snyems pa'i lag pa g.yon pa yis / /
pad+ma le brgan ci bder gzung / /
rang gi snying gar 'dren tshul gyis / /
rdo rje'i phyag rgya bcing bar bya / /
ho pad+mo shwa tra ma hUM dz+dza /
ma hA mu dra hrIH /
de bzhin gshegs pa thams cad la / /
sogs pa'i gzugs mchog sna tshogs 'dzin / /
sems can rnam pa sna tshogs kyis / /
'dul mchog dngos grub mchog mnga' ba / /
sems dpa' pad+mo dga' ba'i mchog /
sgyu ma'i dga' ba bstan du gsol / /
a la la ho / /
e ma ho / /
gar dbang thar pa'i gar mdzod cig /
sangs rgyas rdo rje 'dzin pa'i bdag /
tshangs pa 'jug sel dbang phyug bdag /
nyi zla bdag lags a la la ho / /
pad+mo sgyu ma dpal sna tshogs / /
'dul mdzad dga' ba'i tshul dgar mdzod / /
pad+mo dam tshig sangs rgyas kyi / /
dbang phyug gar rnams mdzad du gsol / /
'dod chags rnam par sbyong ba dag /
thams cad da rung rnam par sbyong / /
pad+mo 'dzin pas mngon sum du / /
spyan sngar gar mkhan gar mdzod cig /
oM tA re tut+tA re swAhA /
rdo rje thal mo mnyam sbyar nas / /
gong ma mnyam pa rab tu bsgrub / /
mthe bo mthe'u chung 'dab ma bzhi / /
pad+ma dri med rab tu rgyas / /
brdeg pa'i khu tshur bcangs pa las / /
mthe bo dag la gung mo gzhag /
pad+ma'i khu tshur grub pa ste / /
thams cad grub pa'i las la sbyar / /
phyi nang gsang ba'i mchod tshogs dag /
byin rlabs sngags dang phyag rgyas dbul / /
mnyam med mi g.yo la sogs pa'i / /
bstod pa'i phyag rgya mnyes par bya / /
smon lam rgyas gdab byas nas ni / /
bzlas brjod thig le phra mo dang / /
dkyil 'khor de nyid gang rung gis / /
mtshan ma'i dmigs pa brtan par bya / /
pho brang bkra shis mtshan ldan du / /
pad+ma la gnas gsang ba'i ming / /
bdud rtsis bkang ba bsgrub pa'i mchog /
rigs kyi dkyil 'khor phyag rgyar bcas / /
gsang sngags mtha' rgyan ma nyams par / /
'phro 'du'i dmigs pa gsal ldan zhing / /
bskul tshig glu dbyangs phyag rgya'i gar / /
bza' btung tshogs bcas rol pas spyad / /
lha mnyes mgron tshim las grub byed / /
tshogs sgrub sbyin sreg lhag ma'i las / /
las rdzogs mchod bstod bskul byas shing / /
rang gi gnas su bsdus nas ni / /
mtshan ma kun dang yongs bral ba'i / /
gnyis med dbyings su gnas par bya / /
ji ltar pad+ma dmar po 'di / /
chags pa'i nyes pas mi gos pa / /
rnal 'byor ldan pas de bzhin du / /
gnas kyi nyes pas yong mi gos / /
thams cad rgyas par bya ba'i phyir / /
rdo rje nyi ma'i tshogs sgrub ste / /
dpal dang gzi mdangs kun grub pa'i / /
rgyas pa'i longs spyod dgod par bya / /
gzhi yi ting 'dzin nas bzung ste / /
phreng bas brgyan pa'i bar du bsgom / /
pho brang nang gi mtshan bcas sogs / /
rin chen 'bar ba cha brgyad pa / /
nyis rim lte ba re'u cha dgu / /
rin chen phreng ba mu khyud 'dzin / /
ka ba mchog brgyad rin chen tog /
sna bdun pad+ma'i gdan gyis mtshan / /
phyi rol ra ba dur khrod dang / /
kun 'byung khor yug tu bzhis mtshan / /
mngon par byang chub rnam lnga yis / /
mgon po rgyu yi sems dpa' bskyed / /
sku mdog rgyan cha nas bzung ste / /
byin rlabs sprul pas dag par bsgom / /
rang 'od rig ma bskyed pa nas / /
lha mos bskul ba'i mthar thug brtsam / /
thugs rjes 'gro ba'i rgyud gzigs te / /
taM yig nor bu mda' las byung / /
oM sid+d+h+ya b+hu sid+d+h+ya b+hu /
sid+d+h+ya sa ma sid+d+h+ya sha /
ma hA badzra rat+na b+ha wA ta trAM /
dpal ldan rdo rje nyi ma rgyal / /
gser mdog zhal bzhi phyag mdzes mtshungs / /
g.yas pas mda' gsor g.yon gzhu 'dzin / /
'dzum bcas g.yon mig gyen du gzigs / /
g.yas kyi 'og mas ral gri 'dzin / /
g.yon pa pad+ma nyi dkyil la / /
rdo rje rtse lnga 'bar ba gnas / /
zhabs gnyis rgyal po'i skyil mo krung / /
khro mdangs pad+ma rA ga'i mdog /
nyi ma'i dkyil 'khor 'bar bas mtshan / /
rin chen sna tshogs rgyan dang gos / /
mtshan dpe phyag rgya lnga yis mtshan / /
sku gsung thugs kyi rdo rje dang / /
ye shes sems dpa' sngags dang bcas / /
sangs rgyas kun gyi dbang bskur zhing / /
dbu la rigs kyi bdag pos brgyan / /
rdo rje thal mo mnyam sbyar nas / /
mdzub gnyis mnyam ste phyi ru dgu / /
mthe bong gnyis ni rab tu brkyang / /
rdo rje nor bu dpral bar gzhag /
oM a b+hi Shiny+tsa trAM /
rin chen myu gu'i phyag rgya phreng / /
dar dpyangs dges pa'i thal mor bcas / /
rang 'od yum dang 'khril ba las / /
gsang gnas hrIHdang as brgyan te / /
rin chen 'bar ba phaT dang bcas / /
brdas bskul gnyis med rol ba mdzad / /
ling+ga bsgreng ba rang byung ba / /
brla yi dbus su gzhug byas nas / /
ling+ga rin chen byin brlabs te / /
rdo rje nyi mar bdag mngon bskyed / /
gsang gnas so so'i gdan dag la / /
chos kyi snying pos lha rnams bskyed / /
trAM las rdo rje nyi ma ste / /
gsang gnas dbus kyi gdan la'o / /
dzaHlas lha mo dbang bskur ma / /
hUM gis lha mo gter ldan mchog /
baM las rgyal mtshan mchog ldan ste /
hoHlas lha mo mchod chen mo / /
de bzhin oM las mda' 'dzin rgyal / /
hrIHlas ral gri 'dzin ma yid / /
ho yis lha mo nyi ma ste / /
haM las rdo rje me ma'o / /
lhag pa'i lha mo gling sogs rnams / /
rdo rje sems dpa'i dkyil 'khor bzhin / /
b+ha gar ling+ga bcu gnas ni / /
der ni taM yig bsgom par bya / /
rdo rje nyi ma'i gzugs 'dra ba / /
sku gnyis ldan par spro bya'o / /
oM sid+d+h+ya b+hu sid+d+h+ya b+hu sid+d+h+ya sa ma sid+d+h+ya sha /
ma hA badzra rat+na b+ha ba ta ta traM dz+dza /
phyogs bcur don mdzad 'dus pa dag /
gtso bo yab yum la gzhug bya / /
lha mo dbang bskur dkar gsal mdangs / /
dbu rgyan rtse lnga bum pa'i chu / /
badzra satwa dzaHdz+dza /
gter ldan ser mo phyag gnyis na / /
rin chen gter gyi bum pa thogs / /
badzra rat+na hUM dz+dza /
rgyal mtshan mchog ldan dmar ba'i mdangs / /
rgyal mtshan rin chen tog bcas 'dzin / /
badzra rat+na ma baM dz+dza / /
mchod chen ljang sngon rin chen snod / /
rin chen mchod rdzas gang ba 'dzin / /
badzra karma hoHdz+dza /
de dag gtso bo'i phyogs bzhi yi /
re'u cha'i pad+ma dag la gnas / /
mda' gzhu dmar ser mtshan thun phyag /
shar gyi phyogs kyi rtse la dgod / /
oM pra ti badzra ni ma dz+dza /
rdo rje kha T+wAM baiDUr+ya /
ral gri kha T+wAM lho yi rtse / /
oM badzra pra ti hrIHdz+dza /
rdo rje nyi ma dmar ser mdangs / /
nyi ma'i dkyil 'khor nub kyi phyogs / /
oM tsin+ta ma ni ho dz+dza /
rdo rje me mo ljang ser mdog /
rdo rje snod bcas mi 'dzin byang / /
oM badzra ma Sha hA Sh+TaM dz+dza / /
phyi rol shar sogs pad+ma'i gdan / /
rin chen 'bar ba'i rtsibs la gnas / /
'od 'bar sna tshogs 'khrugs 'od bcas / /
rin chen rgyan phreng na bza' bklubs / /
byin rlabs dbang bskur rigs bdag gis / /
dam tshig dkyil 'khor gsal bar 'gyur / /
sbyor bas rang gi dkyil 'khor bskul / /
rgyal ba'i tshul brjid gdan la bzhugs / /
lus kun sa la bsnyal byas te / /
gnas gsum thal sbyar phyag 'tshal lo / /
oM a ti b+hU trAM /
gar bsgyur rin chen thal sbyar nas / /
nyi ma'i tshogs mnyes mchod pa dbul / /
tshad med bzhi yi sbyor ba yis / /
lha rnams gnyis su med par bya / /
trAM rnal 'byor de nyid bcom ldan 'das / /
rdo rje sems dpa' de bzhin gshegs / /
nor mchog rnam par sbyang ba'i phyir / /
rdo rje nyi ma'i phyag rgyar gnas / /
nam mkha' snying po thams cad phyogs / /
re ba thams cad yongs rdzogs par / /
bud med la sogs rin chen mchog /
rin chen thams cad mkha' las 'bebs / /
drag po 'dus pa'i 'jig rten rnams / /
drag po nyid kyis sgrub par byed / /
nyi ma'i gzugs dang spyod lam dang / /
tshul dang gzi brjid chen po ston / /
rdo rje gzhu dang mda' mchog dang / /
shin tu legs par bzung ba ste / /
mdangs gsal 'dzum dang bcas pa'i spyan / /
g.yon pas 'byed cing gyen du 'degs / /
rdo rje pus mo gnyis gzhibs te / /
rgyal po'i skyil mo krung bcas nas / /
rang gi stan la 'dug nas ni / /
bgegs rnams thams cad gzhig par bya / /
oM sid+d+h+ya b+hu sid+d+h+ya b+hu sid+d+h+ya sa ma sid+d+h+ya sha /
ma hA badzra rat+na b+ha wa ta ta trAM /
ma hA mu dra trAM /
khams gsum gnas kun dag mdzad cing / /
chos kyi rgyal por dbang bskur ba'i / /
ye shes lngas mtshan rgyan gyis spras / /
skyon gyis ma gos sgrib tshogs spangs / /
badzra satwa dzaHma hA mu dra traM /
rgyal srid kun la longs spyod cing / /
'phags pa'i nor tshogs zag pa med / /
rang bzhin mi 'gyur lhun grub rgyas / /
rtag tu 'gyur med rnam par spyod / /
badzra rat+na hUM ma hA mu dra traM /
chos kun mtshan ma las rgyal zhing / /
yon tan tshogs ldan nub pa med / /
chags pa'i thugs rjes kun khyab mdzad / /
mchog gi mtshan mas mnyes pa'i tshul / /
badzra d+harmA baM ma hA mu dra traM /
mnyes mdzad phrin las kun spyod cing / /
kun 'byung yon tan snod bcud sogs / /
rnam kun spungs pa'i sprin chen po / /
sna tshogs las mdzad 'gyur ba med / /
badzra karmA hoH ma hA mu dra traM /
thabs dang shes rab 'brel pa'i mchog /
rgya chen zab mo'i dbyings su sbyor / /
chags pa'i skyon bral rgyas byed mdangs / /
thugs rjes mdzad pas bshol ba med / /
oM pra ti badzra ni phaT /
ma hA mu dra traM /
sku gsung thugs mchog rtags ldan pas / /
sna tshogs sgrar bcas khams gsum gnon / /
shes rab mtshon tshogs g.yul las rgyal / /
don dam 'gyur med mkha' 'gro ma / /
oM badzra pra ti hriHma hA mu dra trAM /
sra brtan mi shigs 'gro rgyud khyab / /
'od mdangs gsal ba'i dkyil 'khor can / /
lhag pa'i thugs gnyis dbri dkrol med / /
de nyid bzhin 'das tshul ston pa'o / /
oM tsin+ta ma ni ho ma hA mu dra traM /
drag po bskal pas 'khrigs byas nas / /
mi mthun gnas kyi rgyud kun bsreg /
kun spyod yon tan mthar phyin pa'i / /
gsung gsum rten bcas 'gro la ston / /
oM badzra ma ShA ma hA ShuM mahA mu dra traM /
traM khams gsum kun gyi rgyal srid bdag /
sna tshogs mchog gi nor ldan pas / /
'jal dum g.yul 'gyed la sogs pa'i / /
rnam mang sangs rgyas kyis 'dul ba / /
rnam pa sna tshogs 'jal dum las / /
rnam par rgyal ba'i rgyal mtshan can / /
rdo rje nyi ma'i rgyal po yi / /
bde mchog sgyu ma bstan du gsol / /
sems can sprin la byang chub sems / /
mchog sbyin sna tshogs char 'bebs pa / /
bdag gi re ba thams cad bsgrub / /
myur ston a la la la ho / /
mi zad gter gyi dbang bskur ba / /
khyad par bdag la bstan du gsol / /
hUM pa pa ta ta T+ra T+ra ta ta /
taM taM swA hA /
rdo rje thal mo mnyam sbyar la / /
mdzub mo mnyam par phyir bkug ste / /
mthe bo rdo rje g.yogs pa ni / /
rdo rje dpal gyi nor bu yin / /
rdo rje khu tshur rin chen mchog /
'bebs pa thams cad yongs rdzogs pa'o / /
phyi nang gsang ba'i mchod tshogs bdag /
byin rlabs sngags dang phyag rgya 'bul / /
mnyam med mi g.yo la sogs pa'i / /
bstod pa'i phyag rgyas mnyes par bya / /
smon lam rgya chen btab byas nas / /
slar brjod thig le phra mo dang / /
dkyil 'khor de nyid gang rung gis / /
mtshan ma'i dkyil 'khor brtan par bya / /
'byor tshogs yon tan rgyas pa'i phyir / /
rin chen snod bzang legs spras par / /
dkyil 'khor pho brang thig gis dbye / /
bza' btung brda sbyor bdud rtsis bkang / /
rigs kyi bsgom bzlas 'phro 'dur bcas / /
glu gar dbyangs kyi sprul par bya / /
gnyis med rol pas longs spyod cing / /
rten gyi dkyil 'khor bcang bar bya / /
lha mnyes mgron tshim las grub byed / /
tshogs 'khor sbyin sreg lhag ma'i las / /
las rdzogs mchod bstod bskul byas shing / /
rang gi gnas su bsdus nas ni / /
mtshan ma kun dang yongs bral ba'i / /
mnyam nyid dbyings su gnas par bya / /
shin tu gdug cing drag po la / /
zhi bas phan par mi 'gyur te / /
shes rab thabs kyi sbyor ba ni / /
rnam par rgyal phyir rab tu drag /
sna tshogs las rnams brtsam pa'i phyir / /
rta mchog dkyil 'khor mchod bya ste / /
bro gar phyag rgya'i tshogs bcas pas / /
rang gi las gzhung rnam par 'phrul / /
de bzhin nyid nas brtsam bya ste / /
phreng bas brgyan pa'i bar du bsgom / /
nang gi dkyil 'khor dbyibs dag ni / /
sna tshogs pad+ma 'dab brgyad mdzes / /
'khor los mtshan pa mu khyud mchog /
rim gnyis rgya gram pad+ma'i gdan / /
phyi rol ra ba dur khrod dang / /
kun 'byung khor yug gru bzhis mtshan / /
mngon par byang chub rnam lnga yis / /
mgon po rgyu yi sems dpa' bskyed / /
sku mdog rgyan cha nas bzung ste / /
byin brlabs rdzogs pas dag par bya / /
rang 'od rig ma bskyed pa nas / /
lha mos bskul ba'i mthar thug brtsam / /
thugs rjes 'gro rgyud gzigs mdzad de / /
haM yig rgya gram las byung ba'o / /
oM sum+b+ha ni sum+b+ha hUM /
rta mchog ljang ser zhal gsum pa / /
dbus steng rta mgo ljang sngon bcas / /
bgegs bcas drag tshul zhi mdangs khros / /
lag ngar brgyad pa dpa' bo'i mchog /
g.yas pas ba dan gsum pa'i phyag /
'degs pa'i tshul du mdzad pa dang / /
gnyis pa rdo rje rgya gram 'dzin / /
'og ma gnyis na ral gri mda' / /
g.yon gyis sna tshogs pad+ma dang / /
shag ti rtse gcig be con gzhu / /
g.yas kyi rmig pa dang po yis / /
dngos grub gsum dang dpal mo gnon / /
gnyis pas zhi la dga' ba mo / /
g.yon pas drag po khyab 'jug dang / /
gnyis pas tshangs pa 'dod pa'i lha / /
rin chen sna tshogs rgyan dang gos / /
khro 'dzum phyag rgya lnga yis spras / /
sku gsung thugs kyi rdo rje dang / /
ye shes sems dpa' sngags dang bcas / /
sangs rgyas kun gyis dbang bskur zhing / /
dbu la rigs kyi bdag pos brgyan / /
sangs rgyas rin chen pad+mo dbang / /
de bzhin rdo rje rin chen dang / /
yid bzhin nor bu rin chen mchog /
rta mchog rab tu 'grub par 'gyur / /
oM a b+hi Shiny+tsa haM /
rgya gram phreng ba'i phyag rgya dang / /
dar dpyangs dgyes pa'i thal mor bcas / /
rang 'od yum dang 'khril ba las / /
gsang gnas hUM dang as brgyan te / /
rgya gram 'bar ba phaT dang bcas / /
rnam par thar pa e dkyil can / /
sa ma ya sogs brdas bskul nas / /
dzaHhUM baM hoHsa rol pa bya / /
ling+ga 'greng ba rang 'byung ba / /
brla yi dbus su gzhug bya ste / /
ling+ga sna tshogs rdo rje ste / /
rta yi rgyal por bdag sngon bskyed / /
gsang gnas so so'i gdan dag la / /
chos kyi snying pos lha rnams bskyed / /
haM gi rta mchog rgyal po ste / /
gsang gnas dbus kyi gdan la'o / /
dzI las sna tshogs pad+ma'i rgya / /
ha las sna tshogs rdo rje ma / /
khyad par rta yi lha mo ste / /
g.yas g.yon phyogs kyi pad+ma la'o / /
'khor gzhan rigs rnams gang rung gi / /
lha mo nyi shu gong ma bzhin / /
b+ha gar ling+ga bcug nas ni / /
der ni hUM yig bsgom par bya / /
rta mchog rol pa'i gzugs dag ni / /
sku gnyis ldan pas spro bya'o / /
oM sum+b+ha ni sum+b+ha hUM dz+dza /
phyogs bcur don byas 'dus pa dag /
gtso bo yab yum la gzhug bya / /
sna tshogs pad+ma ljang ser 'phro / /
mtshan mthun phyag rgya g.yas kyi phyogs / /
oM b+hi sha badzra d+ha bo dz+dzaH /
sna tshogs rdo rje ljang sngon 'phro / /
mtshan mthun phyag 'dzin g.yon gyi phyogs / /
oM b+hi sha badzra satwa dz+dza /
'khor gzhan lha mo tshogs bcas pa / /
sna tshogs rdo rje rgyan phreng mdzes / /
byin rlabs dbang bskur rdzogs byas pas / /
dam tshig dkyil 'khor gsal bar snang / /
sbyor bas rang rigs dkyil 'khor bskul / /
sna tshogs tshul gyis mdun du bzhugs / /
dpal ldan rdo rje 'gying ba'i thabs / /
'dzum pa'i mig gis phyag bya'o / /
oM a ti b+hu haM /
gang ngam 'on te stong yang rung / /
yang na ci 'byor pa yis kyang / /
dam tshig mnyam par bsgrub pa yis / /
mchod pa thams cad 'grub par 'gyur / /
tshad med bzhi yi sbyor ba yis / /
lha rnams gnyis su med par bya / /
hUM rnal 'byor de nyid bcom ldan 'das / /
rdo rje sems dpa' de bzhin gshegs / /
drag shul sbyor bas rnam sbyor ba / /
rta mchog phyag rgyas rab tu gnas / /
thams cad pad+mo mos pa yis / /
sdig med stobs kyi ngo 'thon du / /
rab tu gnon pa'i stsal dag gis / /
'jig rten thams cad rab tu 'joms / /
'dod chags can la g.yem par ston / /
gdug pa rnams las gdug par 'gyur / /
zhi ba rnams la zhi ba'i mchog /
drag shul can la drag shul sbyor / /
zhal bzhi pa la phyag bzhi pa / /
zhal bzhi pa la rmig pa bzhi / /
rta mgrin rgyal po chen po ste / /
dbang phyug dam pa 'grub par 'gyur / /
g.yon pa'i khu tshur mdzub mo yis / /
dpal ldan pad+ma sna tshogs 'dzin / /
rdo rjer bcas shing slong ba 'grub / /
g.yas pas ba dan gsum pa byas / /
g.yas dang g.yon pa'i sbyor ba yis / /
brkyang bskum pa yi tshul byas nas / /
khro bo'i skyil mo krung bcas te / /
'jig rten thams cad rab tu bshig /
haM myos byed stong pas lhag pa yi / /
bde bar 'dod pa'i gzugs ston pa / /
'dul ba'i dbang gis gshin rje'i tshogs / /
stong pas lhag par rab tu 'jigs / /
zhi ba'i skur yang tshangs pa'i tshogs / /
stong pas shin tu lhag par ston / /
dkyil 'khor kun gyi mchog dag tu / /
de bzhin gshegs kun grub par mdzod / /
thams cad dag par mos pa yis / /
ngo 'thon stobs kyis non pas gnon / /
e hi i hi dbang phyug tshogs / /
thams cad rab shig rab tu shig /
rab kyi rtsal gyis non pa yis / /
stobs kyi ngo 'thon dbang phyug gnon / /
sbyor chen hu lu hu lu yi / /
mig gsum pa las gsum grub drongs / /
rab kyi rtsal gyis mngon gnon pa'i / /
stobs kyis ngo 'thon mthu chen gnon / /
mnyam sbyor ru tra ma snying las / /
dpal mo drongs shig rab drongs shig /
rab kyi rtsal gyis gnon pa yis / /
stobs kyi ngo 'thon tshangs pa gnon /
sbyor chen tshangs pa'i sgyu ma las / /
sgrol ma drongs shig smar ta / /
rab kyi rtsal gyis gnon pa yi / /
stobs kyis ngo 'thon dga' dbang gnon / /
mnyam sbyor kun gyis bdag la dga' / /
drongs shig a la la la ho / /
gdug cig khro la rab gtum pa'i / /
sems can bsgral ba'i phyir bsgrub zhugs / /
a la la ho a la la la ho / /
oM sum+b+ha ni sum+b+ha hUM phaT /
ma hA mu dra haM /
mdza' bo mi la bya ba'ang min / /
yongs rtog de dag med kyang bla / /
de 'dra'i mdza' bo sgyu bzhin pas / /
de la mdza' zhes su zhig zer / /
rgol ba mi la bya ba min / /
yongs su rtog pa med kyang bla / /
de 'dra'i rgol ba sgrub bzhin pas / /
de la su zhig pa zhes zer / /
oM shrI pad+ma ba Da ba ma kha yo gi shwa ri hi hi hi hi haM /
rdo rje thal mo mnyam sbyar nas / /
mthe'u chung srin lag mnyam par brkyang / /
mdzub mo rtse bsnyams bkug pa ni / /
dpal mchog rta zhes grags pa yin / /
rdo rje khu tshur dpal bcings la / /
sor mo thams cad yongs su bzung / /
de ltar phyag rgya gong ma dang / /
rang rang las la sbyar bar bya / /
phyi nang gsang ba'i mchod tshogs dag /
byin rlabs sngags dang phyag rgyas dbul / /
mnyam med mi g.yo la sogs pa'i / /
bstod pa'i phyag rgyas mnyes par bya / /
smon lam rgya chen gdab byas nas / /
bzlas brjod thig le phra mo dang / /
dkyil 'khor de nyid gang rung gis / /
mtshan ma'i dkyil 'khor brtan par bya / /
glu gar bro sngags phyag rgya'i tshogs / /
phrin las rnam bzhi'i bzhin ltar 'dzum / /
las kyi bskul tshig dang bcas pa'i / /
sna tshogs stang stabs 'phro 'du'i gar / /
lha mnyes mgron tshim las grub byed / /
tshogs dang sbyin sreg lhag ma'i las / /
las rdzogs mchod bstod bskul byas shing / /
rang gi gnas su bsdus nas ni / /
mtshan ma kun dang yongs bral ba'i / /
mnyam nyid dbyings su gnas par bya / /
thams cad dag par mos pa yis / /
sdig med stobs kyis ngo 'thon du / /
drag shul sbyor bas mnyam sbyar bas / /
'jig rten thams cad gzhom par byed / /
phyag rgya sgrub pa'i dus su ni / /
snga ma las ni gnas bsgyur te / /
bskal pa me dpung 'khrigs pa bzhin / /
'bar ba'i tshogs ni rnam par bsam / /
gzhi dang rten pa'i ting 'dzin nyid / /
sbyor ba bzhi yis gsal byas te / /
dam tshig 'phro 'du'i yan lag dag /
mngon sum snang ba ltar gnas nas / /
ye shes dkyil 'khor la dmigs shing / /
mdun nas gnyis med dkyil 'khor gyi / /
cho ga rdzogs par spyad byas pas / /
ye shes dkyil 'khor bsgrub par bya / /
'khor bcas mchod pa rdzogs nas ni / /
bsnyen pa'i lung bzhin brtson pas 'bad / /
bsnyen par gnas pa'i dbang thob nas / /
bsgom dbyangs yi ge 'bru brgyad bstan / /
'phro 'du'i yan lag kun ldan pas / /
dbyangs drug blangs pas don drug gsal / /
sngags mchog yi ge'i 'bru brjod pas / /
des ni drag po'i dkyil 'khor bskyed / /
dge mchog dngos grub kun bsdus te / /
gnas gsum bskor zhing gsang mchog sgrub / /
khyad par gsang sngags rim pa bzhin / /
'phro 'du mchod bstod bskul tshig ldan / /
mthar phyin gsang sngags rgyal po yis / /
las kyi sbyor ba kun brtsam bya / /
mnyes shing mgron tshim las grub byed / /
tshogs dang sbyin sreg lhag pa'i las / /
las rdzogs mchod bstod bskul byas shing / /
rang gi gnas su bsdus nas ni / /
mtshan ma kun dang yongs bral ba'i / /
mnyam nyid dbyings su gnas par bya / /
thams cad nam mkha'i mtshan nyid de / /
nam mkha' la yang mtshan nyid med / /
khams gsum dag ni ma lus pa / /
thams cad sgyu ma lta bu ste / /
ji ltar sgyu ma thams cad du / /
mthong ba dang ni reg par 'gyur / /
dmigs su yod pa ma yin te / /
de bzhin 'gro ba kun gyi tshul / /
dbugs dbyung dkyil 'khor rnam drug dag /
sbyor ba bzhi dang ldan par bya / /
sbyor dang rjes su sbyor ba dang / /
shin tu sbyor dang sbyor chen po / /
ye shes tsam la snyoms 'jug pa / /
sbyor ba zhes ni bshad pa yin / /
yum ldan byin brlabs rol pas mchod / /
gzhug pa rjes su sbyor ba'o / /
dag mdzad dkyil 'khor rdzogs byas nas / /
'phro 'du shin tu sbyor ba yin / /
byin brlabs dbang bskur las rdzogs pa / /
sbyor ba chen po zhes bya'o / /
sgrub pa dngos grub tshul bzhin du / /
mtshan brtags gsal ba'i gnas shes pas / /
bdag gzhan don tshogs las sbyar te / /
re dog mtha' kun bral bas blang / /
de bzhin nyid nas brtsam bya ste / /
phreng bas brgyan pa'i bar du bsgom / /
nang gi dkyil 'khor dbyibs dag ni / /
thig bzhis rnam par phye ba la / /
so so'i pho brang ji lta bar / /
rigs bsdus dkyil 'khor rgyas pa'i tshul / /
dbus su rigs bdag 'khor lo ste / /
shar du de bzhin gshegs pa'i rigs / /
lho phyogs rdo rje drag po'i tshogs / /
nub tu pad+ma rnam dag chos / /
byang phyogs yon tan rin chen mdzod / /
shar mtshams bzhi dkyil sdud pa'i tshul / /
lho mtshams drag po sreg byed ltar / /
nub mtshams dbang mdzad g.yo ba'i bzhin / /
byang mtshams rgyas pa dbang chen ltar / /
rang rang phreng bas mdzes par bya / /
pho brang kha dog rin chen bzhi / /
sna tshogs pad+ma gdan gyis mtshan / /
phyi rol ra ba dur khrod dang / /
kun 'byung khor yug tu bzhis mtshan / /
mngon par byang chub rnam lnga yis / /
mgon po rgyu yi sems dpa' bskyed / /
sku mdog rgyan cha nas bzung ste / /
byin rlabs rdzogs pas dag par bya / /
rang 'od rig ma bskyed pa nas / /
lha mos bskul ba'i mthar thug par / /
thugs rjes 'gro rgyud la gzigs nas / /
'od kyi gong bu las 'phro ba'i / /
thig le rin chen sna lnga'i mdangs / /
phyogs mtshams dbus kyi lte ba la / /
yi ge 'phro 'dus mtshan ma ste / /
sngags kyi phyag rgya chen po'i sku / /
sku mdog phyag chan rgyan cha dang / /
cha lugs so so'i dkyil 'khor bzhin / /
sku gsung thugs kyi rdo rje dang / /
ye shes sems dpa' sngags dang bcas / /
sangs rgyas kun gyis dbang bskur zhing / /
dbu la rigs kyi bdag pos mtshan / /
so so'i dbang bskur phyag rgya dang / /
rang gi gsang sngags bcas pa'o / /
rin chen myu gu la sogs dang / /
dar dpyangs dgyes pa'i thal mor bcas / /
so so'i yum dang 'khril ba las / /
gsang gnas byin rlabs bcas bskul te / /
snyoms 'jug chos kyi snying po las / /
rigs dgu'i dkyil 'khor gsal bar bsgom / /
phyi nang sngags kyis spro mdzad nas / /
rang rig dkyil 'khor gnas la 'khod / /
byin rlabs dbang bskur rdzogs byas pas / /
dam tshig dkyil 'khor gsal bar 'gyur / /
ye shes dkyil 'khor rgyas dmigs pas / /
mdun gyi dkyil 'khor mnyes par bya / /
gnyis med dkyil 'khor rgyas btab nas / /
cho ga lhag mas mnyes par bya / /
rnam shes ye shes bye brag gis / /
dkyil 'khor drug gi rim pa bzhin / /
yi ge gcig pa'i sngags bzlas shing / /
las bzhi'i bskul sngags gsang ba la / /
mtha' brgyan gyur pas gsol gdab cing / /
bar skabs mchod bstod 'phro 'du dang / /
glu dbyangs gar gyis bskul bar bya / /
rnam shes ye shes bye brag gis / /
mtshan ma gang rung gsal bar brtag /
rdo rjes mi mthun 'joms byed cing / /
'khor los khams gsum gtso bor 'gyur / /
mda' yis phra bar 'bigs byed cing / /
ral gris lha min grong khyer 'joms / /
pad+mas lha mo la sogs 'gugs / /
rtse gsum lha dbang dul 'gyur zhing / /
bum pas bkra shis bdud rtsi 'grub / /
rgya gram sa 'og gser 'gyur rtsi / /
nyi mas gser mdog 'od dang ldan / /
lcags kyus srid pa'i rtse mor 'gro / /
nor bus grong khyer rgyas par byed / /
me long mngon par shes pa 'grub / /
pi wang sna tshogs gsung sgrogs shing / /
gling bus chos kyi tshig brjod pa'o / /
gzhan yang gzugs sogs mang bshad pa'i / /
yul drug snang ba'i mtshan ma kun / /
ting 'dzin sngags dang las sbyar zhing / /
brtson ldan bar chad med pas gzung / /
g.yas g.yon nyi zla'i dkyil 'khor la / /
yab yum sa bon bcu gnyis bsgom / /
zung du spros shing 'dus pa las / /
rigs kyi lha tshogs snyoms 'jug pa'o / /
sor mo phan tshun sbyor rdzas bsnol / /
gnyis med rdo rje thal mo'i rgya / /
de rjes rdo rje bsdams pa las / /
g.yon mdzub rtse mo'i nang dag tu / /
g.yas pa'i mthe bo'i mtshan ma gzhug /
legs bsdams spyod pa dga' chen dpal / /
'di ni sangs rgyas thams cad kyi / /
thun mong sngon 'gro'i yan lag yin / /
dga' chen dpal gyi rdo rje las / /
gung mo bcings pa'i nang du gzhug /
mthe bong mthe'u chung rtse mo can / /
rdo rje'i phyag rgya yongs su bsgyur / /
de las gung mo lcags kyu ni / /
snying gar sbyor ba dgug pa'i mchog /
rdo rje bsdams pa byas nas ni / /
gung mo bcings pa'i nang du gzhug /
mthe'u chung mthe bo'i rtse mo can / /
rdo rje'i phyag rgya yongs su bsgyur / /
de las gung mo lcags kyu ni / /
rdo rje 'khor lo snang mdzad rgya / /
rdo rje'i rgya bcings sbyor ldan pas / /
thal mo khong stong khebs pa yi / /
rdo rje'i phyag rgya bcings pa las / /
gung mo de bzhin bkug nas ni / /
rdo rje rdo rje zhes brjod de / /
gung mo nam mkha' rdo rje mchog /
rdo rje bsdams pa la gnas te / /
rdo rje'i rtse mo de bzhin bsnyams / /
mdzub mo gnyis kyi rtse mo dgug /
rdo rje phyag rgya dag byed pa'o / /
rdo rje pad+mor byas pa las / /
gung mo bcing pa'i dbus na gnas / /
mthe'u chung bsnyams pa'i rtse mo mde'u / /
rdo rje mda' ni yongs su 'phang / /
rdo rje'i phyag rgya yongs bcings na / /
gung mo bcings pa phyi rol gzhag /
rdo rje sna tshogs dpal gyi rgya / /
ldang ba thams cad rab sgrub pa'o / /
lta bas mi ngoms pa yi sku / /
thams cad bdag nyid ston par mdzad / /
legs so zhes pa grub pa ni / /
dam pa dag kyang rab tu stsol / /
bsam pa thams cad yongs rdzogs pa'i / /
grub pa kun mchog nyams dga' ba / /
ji ltar 'dod pa'i longs spyod dag /
thams cad kyi ni bdag nyid stsol / /
dbang phyug bde ba la sogs drug /
sku dang ye shes gsal bar 'grub / /
phan gnod byed pa rnam gnyis pa'i / /
gzugs dang sgra dang dri dag gi / /
mtshan ma rnam gsum snang ba na / /
bye brag tu ni shes par bya / /
gal te dngos grub mi gsal na / /
zhi rgyas dbang dang mngon spyod dang / /
mnan dang bzlog gi las brtsam zhing / /
spogs pa'i cho gas bskyar bar bya / /
lha mnyes mgron tshim las sgrub byed / /
tshogs 'khor sbyin sreg lhag ma'i las / /
las rdzogs rigs kyi sku brten pas / /
dngos grub legs sbyor 'gyur med brtan / /
mchog tu gyur pa'i phyag rgya bzhis / /
las sbyar 'bras bu mdzad bcas 'grub / /
bsod nams ye shes tshogs chen po'i / /
cho gas las kun 'grub byed cing / /
rig 'dzin go 'phang rdzogs byed pas / /
'khor lo 'khor lo che gnas sbyor / /
rang gi lha yi sbyor ldan pas / /
rdzas rnams sbyang zhing byin gyis brlab / /
gru bzhi pa la sgo bzhi pa / /
rta babs bzhi yis mdzes par byas / /
rang gi lha dang 'dra ba yis / /
bud med rnams ni legs bsgrubs pa / /
rdo rje rin chen pad+ma sogs / /
sgo srung dang ni ldan par bya / /
sangs rgyas thams cad mnyam sbyor ba / /
sbyor ba'i dbang phyug rnam 'phrul bas / /
rdo rje sems dpa' dpal gyi lha / /
de na rnam par 'phrul pa mdzad / /
dkyil 'khor so so'i ting 'dzin gyis / /
sbyor ba snga ma bzhin du gsal / /
skal bzang rang gi phyag rgyas mtshan / /
tshogs kyi dkyil 'khor brtag par bya / /
ye shes dkyil 'khor la dmigs shing / /
mdun gyi dkyil 'khor sprul byas la / /
tshad med phyag rgya bzhis bstims nas / /
gsang ba'i phyag rgya bzhi rgyas gdab / /
lha mo kun gyi bde ba'i mchog /
mdzes pa'i zhal ni rnam 'gyur zhing / /
bde bar myong ba rab sbyar ba / /
mdzes par blta zhing gar byed pa'o / /
bud med mkhas pa sgyu ma che / /
mdzes pa'i bzhin ni rnam par 'gyur / /
ri mor bcas shing steg pa'i mchog /
mdzes pas lta ba'i gar byed pa'o / /
sangs rgyas byang chub mnyam sbyor ba / /
rab tu dga' bas lta zhing 'dzum / /
shin tu srid pa yang dag bsgrub / /
gsang bar blta la gnas pa'i rgya / /
steg la sogs pa'i nyams dang ldan / /
mdzes pa'i bzhin ni rnam 'gyur zhing / /
rim gror bcas pa steg pa'i mchog /
steg pa'i lta bas gar byed pa'o / /
mche ba cung zad gtsigs pa'i zhal / /
khro zhing 'dzum dang bcas pa'i bzhin / /
khro las gyur par bcas shing 'dzum / /
gsal bar lta zhing legs par gnas / /
'dod chags myos pas g.yem spyo ba / /
mdzes pa'i bzhin ni rnam par 'gyur / /
drag po mche ba gnon po gtsigs / /
gdug pa za ba 'jigs 'jigs lta / /
dngos po kun gyi bde ba mchog /
rab tu dga' bar blta zhing 'dzum / /
spyi bor rta mgrin 'phang mtho ba / /
mche gtsigs ljang ser kha dog gsal / /
lha mo kun gyi bde ba mchog /
mdzes pa'i ma mchu sos mnan cing / /
'dod chags bde bas g.yem spyo ba / /
steg pa'i ma mchu sos mnan pa'o / /
sbyor ba kun gyi bde ba mchog /
mdzes pa'i ma mchu g.yo bar byed / /
sha chen gyi ni ro myang zhing / /
mdzes pa'i ma mchu sos mnan cing / /
bde ba kun gyi ro myang zhing / /
ma mchu rnam par mdzes par bya'o / /
bde ba myong ba rab sbyor bas / /
zam zim blta ba'i rnam 'gyur bcas / /
bud med mkhas pa sgyu ma mchog /
mdzes par lta ba'i gar byed pa'o / /
sangs rgyas gsang ba'i mnyam sbyor ba / /
lta ba rab zhi bde bar gnas / /
smin mtshams khro gnyer 'gyur bar bcas / /
lta ba rab 'bar rnam par 'gyur / /
steg pa la sogs ro dang ldan / /
sgeg bcas lta ba'i gar byed pa / /
khro zhing 'gyur ba bcas par 'dzum / /
lta ba gsal bar bde bar gnas / /
rigs kyi dkyil 'khor so so'i rgya / /
phyag rgya gla dang bcas pa dag /
hUM la sogs pas sna drangs te / /
mchod tshogs kun la sbyar bar bya / /
de nas tshogs kyi zhal zas rnams / /
lha tshogs rnal 'byor rnams la 'bul / /
rdo rje bla ma chen po dang / /
bdag dang gzhan yang 'dod dgus mchod / /
lha mo mtshan ldan sgyu rtsal can / /
las mkhan grogs dang bcas pa yis / /
pad+ma mtshan ldan dpa' bos bkang / /
bdud rtsi rdzas mchog byin brlabs pas / /
bkra shis dbyangs dang gar tshogs kyis / /
thams cad rnam rtog med par mchod / /
ston mo'i yan lag gzhan dag kyang / /
rim pa bzhin du drang bar bya / /
oM thams cad rnam dag bdud rtsi'i rang bzhin te / /
sku lnga chos lnga gnyis med ngo bo gcig /
de phyir dag las dag pa nyid mchod de / /
chos nyid la thim ye shes rnam par rol / /
a la la ho / /
rnal 'byor dkyil 'khor kun gyis kyang / /
gar dang dbyangs su bcas pa yis / /
a ho su kha zhes brjod cing / /
dga' mgu'i tshul gyis blang bar bya / /
rigs kyi dkyil 'khor gsal byas nas / /
lce la so so'i mtshan ma dang / /
chos kyi snying po bsam bya ste / /
rang gi lus la gnas par sbyor / /
dus gsum rab zhi mchog rnams kyis / /
hUM la sogs pa glu blang zhing / /
lha mo'i ka ka sha ta sogs / /
glu rnams rjes su blang bar bya / /
hUM rab tu dga' ba'i rjes su chags pa yi / /
mda' gzhu rab tu phra ba'i rgyas bcas pa'i / /
rab tu dga' ba'i sbyor ba'i bde bas myos / /
bde ba thams cad bdag la grub par mdzod / /
rab tu bde mchog rnam pa sna tshogs rnams / /
rgyal ba'i rgyal mtshan bsgreng ba'i longs spyod dang / /
rab tu dga' ba'i dbang phyug bde mchog grub / /
de bzhin gshegs pa rab bzhugs ho rta mchog /
rab tu sna tshogs bde mchog rol cig ho / /
bde bas slong ba rnam rol snang bar mdzod / /
ho de bzhin gshegs pa kun gyi mkha' 'gro yi / /
sgyu ma'i tshogs kyis slob ma gzung du gsol / /
oM gyi glu yi phyag rgya ni / /
tshangs pa'i dbyangs kyis ci bder blang / /
oM rdo rje sems dpa' bsdus pa na / /
rdo rje rin chen bla na med / /
rdo rje chos ni gsung ba dang / /
rdo rje las rnams byed par 'gyur / /
rdo rje drag po gad mo che / /
'khur ba'i dbugs kyi rlung 'byin cing / /
'brug gi sgra ltar zab pa yi / /
ru lu ru lu'i sgra phyung nas / /
hUM rdo rje las kyi mda' gzhu la phyag 'tshal lo / /
dpal rdo rje chags pa'i dam tshig la phyag 'tshal lo / /
rdo rje kha T+wAM ga rab tu 'dzin pa la phyag 'tshal lo / /
dpal rdo rje dril bu rab tu 'khrol ba la phyag 'tshal lo / /
te zhes bya ba glu yi rgya / /
thams cad dag par rab sgrub pa'i / /
te lar rab tu drag cing gzhan drag la / /
drag po'i bud med sku ltar rab tu snang / /
'gro ba mtha' yas 'dul phyir la la ni / /
rab rno'i 'khor lo phyag na bsnams pa'i sku / /
la lar rab tu nges shing zhi ba yi / /
mi 'gyur sbyin pa'i tshangs pa'i skur ston mdzad / /
la lar rab 'bar chags pa pad+mo yi / /
rgyal po'i dam tshig bdag la grub par mdzod / /
hi zhes bya ba glu yi rgya / /
khams gsum rnam par rgyal bar byed / /
hi thams cad dbang phyug dam pa mi zad pa'i / /
gter mchog bdag la grub par mdzad du gsol / /
kun mchog rgyal mtshan rgyal ba bsgreng rdo rje / /
rin chen shin tu che ba bdag la mdzad / /
ka ka la lag dang gtso rgya yi dbyangs / /
de bzhin rab tu gdangs snyan dang / /
ka ha la yi glu yi rgya / /
'joms pa thams cad rab sgrub pa'o / /
hi lar mkhas pa'i gzugs kyang 'dzin / /
la lar dus mtha' dus ltar drag /
la lar rgyal dbang bzhin du zhi / /
la lar rta mchog sbyor bas 'grub / /
de dag sku yi glu yi mchog /
phyag rgya sngags kyi sbyor bcas pa'o / /
tshogs sgrub chen po'i dus su ni / /
phyag rgya yi ni yan lag dag /
brda dang sbyor ba sna tshogs kyis / /
'khor lo rim bzhin bskor byas te / /
dpa' bo btung bas tshim 'gyur nas / /
bgegs bskrad sbyang zhing byin gyis brlab / /
de yi dam tshig de 'byung ba'i / /
sdug pa dam tshig bdag rjes 'brang / /
shin tu sbyor dang sbyor chen po / /
thams cad bdag nyid dam tshig mchog /
gcig bzhin du ni gcig spyod pa / /
lhan cig spyod pa rjes spyod drug /
lha mo kun gyi longs spyod la / /
ci bde bar ni bsten par bya / /
de nas khrus byas dri zhim lus / /
ci 'byor pa yi gos dang rgyan / /
sna tshogs rnam par bgos nas ni / /
me tog phreng ldan kha dri zhim / /
sna tshogs kun gyi skal bzang pos / /
slong bas dal gyis dal gyis su / /
gos dgab pa yi sbyor ba yis / /
bdag gis dbyung ba bskul bar bya / /
rdzogs pa'i sangs rgyas nyi zla rnams / /
shar ba dag gis mthong ba yis / /
nges pa'i lam dang kun ldan pa / /
rnam par 'das pas rnam par brgyan / /
dbang bskur kun las byung ba yi / /
mchod pa'i sprin chen rnam bkod pa / /
rab 'byams tshogs rnams thams cad kyis / /
kun gyi bdag nyid mchod par byed / /
bdud rtsi rnam pa lnga po dag /
so so'i phrad dang sbyar byas nas / /
tshogs kyi dbus su bzhag pa ni / /
ra sa yan kun slong ba'o / /
rigs kyi dkyil 'khor 'phro 'du sngags / /
dngos grub bskul tshig dbyangs kun blang / /
oM AHhUM hUM oM hi hri trAM haM /
he pany+tsa a mr-i ta ra sa ya na sid+d+hi /
sarba ar+tha sid+d+hi /
hUM oM hi hri traM haM /
hri tha /
oM pa hu bi wi ta /
dzI ban+sa n+ta ti /
a she Sha ne she Sha /
sA d+ha bi na ya /
sarba ta thA ga ta tsa le pra tsa le /
gurba bi gurba /
sarba sham+ba re hUM /
bi sha bi sha hUM /
oM ba hu bi wi ta /
rag san+ta ni /
a she Sha she Sha / /
sarba bi na ya /
sarba ta thA ga ta /
tsa le pra tsa le /
gurba bi gurba /
sarba sham+pa re /
hUM hUM hUM /
oM ba hu bi wi ta /
rai ta san+ta ni /
a she Sha ni she Sha /
sarba bi na ya /
sarba ta thA ga ta /
tsa le pra tsa le /
kurba bi kurba / /
sarba sham+pa re /
ru lu ru lu hUM b+h+yo hUM /
shAn+ting ku ru pa shaM ku ru /
puSh+TiM ku ru /
mA ra ya /
baM hUM swAhA phaT /
mchog gi bdud rtsi don sbyar ba'i / /
gsang sngags yi ge bcu gcig pa / /
bdud rtsi lnga par bcud len don / /
dngos grub gnas kun gsal bar byed / /
'od dang du ba sprin dang sgra / /
lha mo gzugs ston brten par gnas / /
nye bar spyod pa'i bsnyen sgrub bzhi / /
yan lag bzhi yi gnas sbyor te / /
mtha' sngags bskul tshig 'brel pa yis / /
rigs kyi phrin las gsal bar 'grub / /
rang gi lha yi sbyor ldan pas / /
srin lag dang ni mthe bong rtses / /
zhi ba'i btung ba bzhin myang shing / /
lha gzhan la yang dbul bar bya / /
gnas kun thig les brgyan byas shing / /
rigs kyi dngos grub blang bar bya / /
de dus 'gro don rgya che dang / /
dbang bskur las kun brtsam bya zhing / /
bdag don 'gro ba'i gnas sbyor te / /
dam tshig sdom pa gzung bar bya / /
gling bu dang ni rgyud gcig dang / /
de bzhin rgyud mangs rgyud drug dang / /
sil snyan phyag rgyar bshad pa rnams / /
glu skad gong ma dang sbyar brdung / /
dzaHhUM baM hoHru tra ma tra /
smar raT /
hu lu hu lu /
pra sita /
Tak+ki hUM dzaHki ni du ni hUM ruM /
Tak+ki /
hUM dzaHhu lu hu lu /
a la la ho /
shud+d+ha sid+d+ha /
da ri sha ya ban ta g+he na g+he /
ta g+he g+he /
Ta Ta g+he g+he g+he /
g+he g+he ta ta /
g+he ta g+he /
hen don /
Tak+ki hUM dza /
g+he ta /
Tak+ki hUM /
tran a la la ho / /
ru Ta ma tra /
thal mo brdab pa brtag pa'o / /
ta g+he g+he /
ha g+he g+he /
ta g+hen ta g+hen /
ta g+hen g+he ta /
g+hen g+hen g+hen /
rgyun gyi rnga'o / /
A A A /
haM haM haM /
baM baM baM /
d+haM d+haM d+haM /
dam tshig gsum gyi rnga'o / /
d+he koM koM koM d+he /
badzra badzra nar ne /
koM koM koM koM /
hUM b+h+yo hUM b+h+yo hUM b+h+yo hUM b+h+yo hUM b+h+yo hUM b+h+yo /
ru lu ru lu hUM b+h+yo /
d+heM koM koM /
koM koM koM koM /
d+heM koM koM koM /
dpal he ru ka'i rnga'o / /
pad+ma pad+ma hri /
pad+ma pad+ma hri /
dpal pad+mo'i thal mo brdab pa'i rnga'o / /
traM traM traM /
ba ba ba ba ba ba ba /
Ta Ta Ta Ta Ta Ta Ta /
tran tran tran tran /
tran tra te /
Ta tud te /
rud tad tad ta /
rgyal po'i rnga'o / /
Tak+ki hUM dza /
snyems pa'i 'gros so / /
tra tra tra tra tra tra tra /
myur zhing rab tu myur ba'o / /
Ta ta ba /
Ta ta ba /
hUM Ta ta ba /
Ta ta ba hUM /
dpal rta mchog rnam par rol pa'o / /
Ta Ta pa Ta Ta pa Ta Ta ba /
TaT pa TaT pa TaT pa /
Ta ta /
shin tu myur ba'i rnga'i phyag rgya'o / /
lha rnams mnyes par bya ba dang / /
las rnams 'grub par bya ba'i phyir / /
thog ma bar skabs mtha' rnams su / /
sbyin sreg drug gi las brtsam bya / /
dkyil 'khor chen po'i shar phyogs su / /
las kun ba dang rgyas pa brtsam / /
byang du zhi ba lhor mngon spyod / /
nub tu dbang dang dgug pa'i las / /
thab khung kun gyi nang rgya ru / /
khru gang zabs su phyed brkos shing / /
kha khyer rim gsum bskyed byas pa / /
rim bzhin sor ni bzhi bzhir gnas / /
zhi la zlum po rgyas gru bzhi / /
dbang la zla gam gru gsum drag /
dkar ser dmar nag rim bzhin mdog /
las kun dbyibs dang mdog kun ldan / /
dgug pa lcags kyu mtshon cha'i tshogs / /
rang gi rigs mthun kha dog can / /
'khor lo rin chen pad+ma dang / /
rdo rjes mtshan cing phreng bas brgyan / /
so so'i rigs dang mthun pa yi / /
bud shing rang gi dbyibs su brtsig /
sor bzhi brgyad dang bcu drug gnyis / /
yam shing me tog dri yis brgyan / /
rtse mo'i cha las rtse mo ste / /
so so'i mar gyis byug pa'o / /
thab [(]gyi [,]kyi [)]phyi rol 'khor dag tu / /
ku sha rgyan dang tshon cha dang / /
me long rnga ma yol bar bcas / /
tshon cha sna lnga'i thag pas bskor / /
g.yas su rdo rje dril bu dang / /
yam shing til dang rlung yab gzhag /
g.yon du dri chu me tog dang / /
dUr ba ku sha'i chun po gzhag /
mdun du mchod pa rnam lnga dang / /
mchod rdzas gzhan yang gzhag par bya / /
mchod yon yan lag brgyad ldan pa / /
dri sna me tog dkar po dang / /
zho dang dUr bas bkang ba dang / /
'bras dkar yungs kar mar dang zho / /
mchod rdzas kun gyi sna ba dgod / /
bgegs bsal bsrung sbyang byin gyis brlab / /
rdo rje sems dpa'i ting 'dzin gyis / /
rigs kyi dkyil 'khor gsal byas nas / /
chas gos lnga po dbu rgyan phreng / /
phyag rgya lnga sogs rgyan gyis mchan / /
mdun du dpal mchog las byung ba'i / /
raM skyes las dang rjes mthun pa'i / /
dkar ser dmar gnag go rims bzhin / /
zhi sogs las mdzad me lha bskyed / /
mig gsum gdong bzhi rim pa can / /
gsus po che la phyag bzhi pa / /
mi 'jigs rgya phreng spyi blugs dang / /
dbyig pa srad bu'i phreng ba thogs / /
snying gsum mdo yum dang 'khril / /
pad+ma'i gdan la rnam par gnas / /
dbang bskur byin rlabs dbu rgyan bcas / /
me ri 'bar bas mtshan pa'o / /
dam tshig sems dpa'i gzugs 'dra ba'i / /
ye shes 'phrul pa spyan drangs nas / /
thab kyi logs su gzhag byas la / /
bsang gtor mchod yon zhabs bsil dang / /
nye reg phul te phyag rgya bzhi / /
gnyis su med par bstan par bya / /
oM Ta ki hUM dza hUM /
dzaHhUM baM hoH /
sa yaya s+t+waM /
g.yas pas ku sha'i chun po bzung / /
phyogs rnams kun du bsang gtor bya / /
so so'i las dang mthun pa'i me / /
rlung yab ba dan dang bcas sbar / /
oM dz+nyA na dz+wa la raM /
lag gnyis mchod yon phyag rgya yis / /
dud chos blangs te dbul bar bya / /
dgang gzar blugs gzar tshad ldan la / /
mtshan ma'i ye shes brgyan byas te / /
'od bcas mar khus bkang nas ni / /
lan gsum lha yi zhal du bstim / /
oM na maHsa man+ta bud+d+hA nAM /
ag+na ye swAhA /
dgang blugs kyi sngags so / /
mchod pa rnam pa lnga yi tshogs / /
so so'i sngags dang phyag rgyas dbul / /
oM ag+na ye swAhA / /
yam shing gi'o / /
oM sarba pA paM da ha na badzrA ya swAhA / /
pA pa da ha na swAhA / /
til dang mar bsres pa'i 'o / /
oM badzra A yu She swAhA / /
dUr ba'i myu gu mar gyis byugs pa'o / /
oM badzra push+pe ye swA hA / /
'bras ma grus pa dang / /
mar bsres pa'i 'o / /
oM sarba saM pa de swAhA /
zho'i 'o / /
oM a pra ti ha ta ni ha d+ha badzrA ya swA hA /
ku sha rkyang ba'i 'o / /
oM pra bar sat+ka ra pra tits+tsha ho zhes pa yang dgang blugs so / /
nye reg la sogs byas nas ni / /
dpa' bo rdo rje dril 'khrol zhing / /
bstod pa'i phyag rgyas mnyes byas nas / /
gar dbyangs rol mos bskul bar bya / /
lag gnyis lto sbyor spyod byas te / /
rdzas rnams lan gsum sbyang bar bya / /
oM ki lI ki lI /
bi ma la ri'u tri /
ta ki ni hr-i da ya hUM phaT /
de nas dkyil 'khor gang yin pa'i / /
lha rnams me yi gnas su gzhug /
gong ma'i dkyil 'khor rim pa bzhin / /
rang gnas gdan la legs bzhugs sam / /
ma 'brel me lha'i khang pa ru / /
dam tshig dkyil 'khor rim bzhin bsam / /
ye shes dkyil 'khor spyan drangs te / /
dgug gzhug la sogs gnyis med par / /
mchod bstod las rnams sngon bzhin las / /
gsang sngags mtha' sngags skul tshig bcas / /
oM lha yi me lha shin tu tshogs / /
lha yi dri yis nye bar byugs / /
me tog bzang po 'di bzhes la / /
gnas 'di nyid du bzhugs su gsol / /
oM mar me 'od zer 'bar ba ni / /
ngan 'gro'i mun pa 'joms byed pa'i / /
lha yi mig 'byed dam pa 'di / /
bdag la dgongs te bzhes su gsol / /
oM tsan+dan ga pur bcas pa yi / /
dri mchog bdug spos dam pa yi / /
dbang po'i sgo rnams tshim pa'i mchog /
byin gyis rlobs la bzhes su gsol / /
oM sna tshogs lha yi dri ldan pa / /
sna tshogs ga pur gyis ni brgyan / /
sna tshogs hUM las yang dag byung / /
dri mchog 'di dag bzhes su gsol / /
oM kha dog dri dang ror ldan pa'i / /
bza' ba'i bye brag sna tshogs dag /
zhal zas phun sum tshogs pa'i gzhi / /
'gro ba'i don du bzhes su gsol / /
lha rnams mnyes shing tshim pa dang / /
'dod pa'i 'bras bu gsol btab cing / /
mchod bstod bskul tshig las byas te / /
snga ma'i dkyil 'khor gnas su dgod / /
gal te ma 'brel spyan drangs lha / /
thugs ka nas bton kha la bzhag /
zhal bsil la sogs dbul byas te / /
sngar bzhin gshegs gsol bsdus pa dag /
sngags dang phyag rgyas gshegs su gsol / /
oM khyed kyis sems can don kun mdzad / /
rjes su mthun pa'i dngos grub stsol / /
sangs rgyas yul du gshegs nas kyang / /
slar yang byon par mdzad du gsol / /
oM AHhUM /
badzra gats+tsha muH /
rigs kyi dkyil 'khor bsdu byas nas / /
lhag mas me lha mchod byas te / /
sngar bzhin gshegs gsol bsdus pa dag /
mnyam nyid rang la gnas par bya'o / /
de nas las kyi rdo rje yis / /
dkyil 'khor phyi rol mtshams dag tu / /
khor yug zlum po'i rim pa la / /
drags byed mkha' 'gro'i tshogs rnams kyi / /
pho brang gdan dang mtshan ma'i rtags / /
rin chen rgyan tshogs phreng bar bcas / /
sna tshogs bza' btung gtor ma'i tshogs / /
lhag ma'i tshogs bcas dgram par bya / /
rdzas rnams tshogs nas dri yis bsang / /
bdud rtsi'i rgyun dbab sbyang zhing bsrung / /
dbus kyi lha tshogs rdo rje'i steng / /
haM las rta mchog rgyal po bsgom / /
phrin las rnam bzhi'i dkyil 'khor la / /
dug gsum 'byung bzhi rang rtags phreng / /
sgo bzhi bar khyams phyi rol sgo / /
rang gi mtshan mas mdzes par byas / /
mdun du dbang phyug chen po ste / /
g.yas su tshangs pa brgya byin lha / /
g.yon du khyab 'jug 'dod lha ste / /
chung ma bzhon pa la gnas pa'i / /
mtshan ma rgyan bcas 'jigs pa'i tshul / /
rang gi sa bon sngags las skyes / /
dbang ldan me lha'i rgyal po dang / /
srin po'i rgyal po rlung gi bdag /
chung ma bzhon pa'i gdan dang bcas / /
lho 'am shar du lha chen brgyad / /
lho ru gshin rje ma mo'i tshogs / /
nub phyogs pho nya klu yi 'khor / /
byang du gnod sbyin chen po brgyad / /
sgo bzhir nyi zla sa bdag che / /
sa yi lha mo gnas pa'o / /
phyi khyams ma tshogs dbang phyug rnams / /
sgo bzhir mkha' 'gro chen mo bzhi / /
kun kyang rgyan bcas cha lugs dang / /
lag cha bzhon par bcas pa yi / /
chung ma khyo dang bran tshogs g.yog /
gsang sngags las bskyed gsal bar dgod / /
dgug cing gnas su gzhug byas nas / /
zil gnon dam tshig phyag rgya bstan / /
mchod bstod las la bskul byas nas / /
rta mgrin phyag rgya rnam gnyis bcing / /
hUM khro las rnga tshan 'bar ba'i skur ston cing / /
'jigs byed lha chen yab yum zhabs kyis gnon / /
drag po'i dkyil 'khor sna tshogs ston mdzad pa'i / /
dbu mang rta skad 'tsher zhing gar mdzad pa / /
nyi ma 'bum gyi 'od mdangs sku la rdzogs / /
khro rgyal 'khor bcas ma lus gshegs su gsol / /
oM sum+b+ha ni sum+b+ha hUM /
dzaHhUM baM hoH /
A kaD+D+ha ya /
A kaD+D+ha ya /
pra be sha ya pra be sha ya /
ban+d+ha ya ban+d+ha ya /
to Sha ya to Sha ya /
mo ha ya mo ha ya /
oM e A ra li ho / /
hriM hriM hriM /
oM 'jigs byed lha chen dbang phyug dang / /
de bzhin tshangs pa brgya byin dang / /
khyab 'jug 'dod dga'i dbang phyug dang / /
'jig rten skyong ba'i lha klu dang / /
gnod sbyin gshin rje ma mo'i tshogs / /
mtshams kyi dbang ldan la sogs pa'i / /
gal te rdzu 'phrul mthu mnga' rnams / /
bran tshogs g.yog dang chung mar bcas / /
dpa' bo'i spyan sngar dam bcas bzhin / /
rang gi dam tshig rang byos la / /
tshogs kyi dkyil 'khor bsrung ba'i phyir / /
'khor bcas gnas 'dir gshegs su gsol / /
oM e h+ya hi /
ru lu ru lu dzaHhUM baM hoH /
oM badzra DA ki nI b+h+yo e a ra li dzaHdzaH /
oM DA ki nI A kAR+Sha ya A kAR+Sha ya /
pra be+e sha ya pra be sha ya /
ban+d+ha ya ban+d+ha ya /
to Sha ya to Sha ya /
mo ha na mo ha na /
sarba na ta ki nan /
hr-i da ya hUM phaT dza dzaHhUM baM hoH /
Ta ki ni hUM dzaH /
Ta ki phyag rgyas dgug pa'o / /
oM shrI he ru ka /
ma hA badzra /
sarba duSh+Tan sa ma ya mu dra pra pany+tsa kra hUM phaT /
he ru ka'i phyag rgyas zil gyis mnan pa'o / /
oM badzra ba ta mu kha /
A kA ra Sha ya /
A kAR+Sha ya /
pra be sha ya /
pra be sha ya /
ban+d+ha ya /
ban+d+ha ya /
to Sha ya /
to Sha ya /
sarba D+Sha ki nan /
hr-i da yan /
ha ha hi hi /
oM AHhUM /
rta mgrin phyag rgyas dbang du bsdu ba'o / /
rdo rje phur pa gdab byas pas / /
bgegs kun g.yo ba med par byas / /
ye shes mes bsregs bdud rtsis gsos / /
sbyang zhing byin brlabs lha yi skur / /
sku gsung thugs kyi rdo rje dang / /
rigs kyi bdag po'i mtshan mas brgyan / /
snga ma'i phyag rgya'i cha lugs las / /
'od mdangs rgyan chas 'bar ba yi / /
'khor bcas bsdus pa'i dga' 'gyur kun / /
dam tshig lha dang gnyis med sbyor / /
oM thugs rje chen pos gzigs nas kyang / /
sna tshogs rnam par 'phrul mdzad cing / /
gar mkhan 'khor lo'i rgyud mnga' ba'i / /
drag po'i zhi mdzad khyod la phyag 'tshal lo / /
sna tshogs gar gyis rnam par 'phrul la phyag 'tshal lo / /
rdo rje la sogs mtshon chas rol la phyag 'tshal lo / /
ma lus lha yi lha mchog skyong la phyag 'tshal lo / /
dpa' bo rtsal rdzogs stobs bcu'i shugs la phyag 'tshal lo / /
haM a ti bu ho / /
a la la ho / /
ma lus mchod gtor rdzas rnams kun / /
ho ho hriHyis bsregs sbyangs brlab / /
rin chen dbyibs mdzes spras pa'i snod / /
'dod lnga'i longs spyod bdud rtsi'i mtsho / /
lha mos 'khril ba'i dgyes stobs shing / /
kun bzang mchod sprin gang bar dmigs / /
dang po dri yi chus bsangs nas / /
mchod yon zhabs bsil me tog 'thor / /
so so'i ting 'dzin phyag rgyas sngags / /
mchod gtor rim bzhin dbul bar bya / /
oM badzra puSh+pe /
oM badzra d+hU pe /
oM badzra gan+d+he /
oM badzra nai be d+ye pU dza s+pha ra Na swAhA /
oM tad+ya thA /
na ma badzra ma hA de ba /
badzra biSh+N+ya /
badzra bra ma /
badzra in+d+ra /
badzra kA ma de ba /
badzra a yu d+ha /
badzra mA ya /
badzra sho d+ha /
badzra b+hai ra wa /
badzra ga na pa ti /
badzra d+ha sha gr-i ba /
badzra pA sha kA la /
badzra ku ma ra /
badzra ya ma rA dza /
badzra ya ma ka la /
badzra ya ma duSh+TAn /
badzra ya ma kro d+ha /
badzra ya ma tsakra /
badzra ya ma shU la /
badzra ya ma sa ra /
badzra ya ma mu raM /
badzra nA ga tsakra /
badzra nA ga ba su ka /
badzra nA ga karko Ta /
badzra nA ga pad+ma /
badzra nA ga ma hA pad+ma /
badzra nA ga shaM kha pA la /
badzra nA ga ga yu /
badzra nA ga ku li ka /
badzra nA ga ba la ta /
badzra nA ga gu su /
badzra ya ma Ni b+ha dra ye /
badzra pUr+Na b+ha dra ye /
badzra da na d+ha ya /
badzra ma hA d+hA dza na /
badzra dzi bi ku lan+d+ha ya /
badzra dzaM b+ha la mu khan+ta ya /
badzra dzaM b+ha la dz+wa lain+d+ra ya /
badzra ki li mi li ni /
badzra ag+na ye /
badzra ni r+R-i te /
badzra bai raM ba /
badzra I sha na ye /
badzra nA ga u li ka /
badzra nA ga pa la ti /
badzra sur+ya ba /
badzra tsan+d+ra ba /
badzra gaM tsi tri /
badzra pra ti bi de ba /
badzra DI ki nI kA la badzra b+h+yo /
badzra DA ki nI kA la rat+na b+h+yo /
badzra DA ki nI kA la pad+ma b+h+yo / /
badzra DA ki nI kA la karma b+h+yo / /
sa pA ri wa ra /
i daM d+hU pa /
puSh+pa /
dI paM /
gan+d+haM /
nai bi t+ye /
di san ka taM /
pa lI pra ha raM /
pra tits+tsha /
yu ba buM dza /
na ma sarba satwa /
nan ba ti /
rat+N+d+ya /
su bar+Na /
d+ha na d+h+ya n+ya /
a yu yo ba na /
a rokya /
sad su khaM /
a pa ha ra kaM /
shAn+tiM ku ru /
puSh+TiM ku ru /
pa shaM ku ruM /
mA ra ya /
sarba karma ar+tha sid+d+hi hUM hUM swA hA /
oM thams cad gnyis med thugs rje'i mchog /
rdo rje gsang gsum gnas las byung / /
dam pa'i dka' spyod byang chub sems / /
drag po'i gzung 'dzin mkha' 'gro'i tshogs / /
dam tshig bstan pa gnas bsrung zhing / /
rnal 'byor sgrub pa'i las mdzad ma / /
don kun phrin las sngags kyi mthus / /
'gro ba'i gnas kun rnam par dag /
byang chub spyod pa rgya mtsho'i tshogs / /
dam bcas phrin las sna tshogs kyis / /
sangs rgyas thams cad mnyam sbyor ba'i / /
mkha' 'gro sgyu ma'i don ston mdzad / /
oM shin tu drag chen sprul pa'i sku / /
khams gsum gnas kun g.yo mdzad pa / /
kaM las sprul pa'i lha chen po / /
dkar ser khyu mchog gdan la bzhugs / /
zhal phyag mtshungs par tri shU la / /
dgra sta ral gri thod khrag sha /
spyan gsum ral pa thod phreng rgyan / /
rin chen sna tshogs gos kyis bklubs / /
zla ba phyed pa'i ru mtshon can / /
sgeg dgyes chags pa'i gzi mdangs kyis / /
u ma ljang skya thod pa thogs / /
zhi ba rin chen rgyan bcas 'khril / /
stobs ldan dpa' bo dpa' mo'i tshogs / /
'khor bcas gnas 'dir 'dus pa rnams / /
mchod gtor rgyun bcas 'di bzhes shig /
rang gi dam tshig dran byos la / /
zhi rgyas dbang drag las kun dang / /
thun mong dngos grub 'dod pa'i don / /
bdag sogs rnal 'byor sgrub pa'i tshogs / /
ma lus thogs med grub par mdzod / /
oM khams gsum gtso bo 'byin byed lha / /
oM las sprul pa'i tshangs pa che / /
gser mdog gdong bzhi phreng bas mdzes / /
g.yas gnyis pad ser ral gri thogs / /
g.yon gnyis 'khor lo rin chen 'od / /
ngang pa zla ba'i khri stengs gnas / /
khams gsum bskyod tshul rnam grub ma / /
mdzes ma kun gzugs yum dang 'khril / /
oM byang chub sems dpa' gtso bo mchog /
a las sprul pa'i lha dbang rgyal / /
dkar gsal zla rgyas mdangs dbang phyug /
gos rgyan rin chen tshogs kyis bklubs / /
g.yas gnyis rdo rje rtse gsum rin / /
g.yon gnyis rin chen phreng ba bum / /
glang chen rin chen khri stengs na / /
sha rtsi dkar mo'i rin chen pad / /
'khril tshul 'dod pa'i longs spyod tshogs / /
rin chen sna bdun tshogs la rol / /
oM stobs ldan drag po mthu bo che / /
haM las sprul pa khyab 'jug gtso / /
mthing nag khro bo'i tshul 'chang ba / /
'khor lo rtse gsum mda' dang gzhu / /
'jigs pa'i cha lugs gos rgyan bklubs / /
ri dwags shing rta rin chen khri / /
gzugs 'dzin drag mo pad+ma 'dzin / /
mtshon cha 'khrigs pa'i phreng ba can / /
oM ma lus 'dod tshogs kun gyi bdag /
d+haM las byung ba'i 'dod lha mchog /
ser skya sna tshogs rgyan gyis bklubs / /
g.yas gnyis mda' mchog rin po che / /
g.yon gnyis rin chen gzhu pad+ma / /
'dod dpung rin chen kun la spyod / /
drag po gnas rgyal rin chen skyes / /
rin chen khri bcas rta yi tshogs / /
lha yi bdud sogs mos pa'i dpung / /
yan lag bzhi bcas las mdzad pa / /
oM shar gyi phyogs nas lha chen tshogs / /
gsang ba'i bka' 'dzin dam tshig can / /
a yig sngags kyis sprul pa rnams / /
zhi ba'i rgyan bcas byang sems gsal / /
rdo rje mtshon cha gser mdog 'od / /
zhal phyag bzhi pa rdo rje rin / /
pad+ma bum pa bdud rtsi'i rgyun / /
rin chen gos rgyan yum dang bcas / /
rgyal po chen po'i tshul 'dzin cing / /
glang chen rin chen stegs la gnas / /
rdo rje sgyu ma sngo bsangs mdog /
g.yas gnyis 'khor lo ral gri 'dzin / /
g.yon gnyis dung dang pad+mo thogs / /
nyi ma'i 'od mdangs stan la gnas / /
dbu rgyan phreng ba gos kyis bklubs / /
btsun mo'i 'khor tshogs sum cu gnyis / /
rdo rje glang sna dkar ser mdangs / /
g.yas gnyis gtun shing ral gri dang / /
g.yon gnyis phreng ba rin chen 'khor / /
chu srin rin chen pad+ma'i khri / /
mche gtsigs khro tshul drag po spyan / /
btsun mo gtum chen bdud rtsi'i snod / /
rdo rje 'jigs byed khro bo'i mchog /
sngo nag me 'od 'bar ba'i phreng / /
g.yas gnyis rtse gsum 'khor lo myur / /
g.yon gnyis mtshon cha me 'od phreng / /
ma mo'i gdan la yum dang 'khril / /
thod rus sbrul gyi phreng bas brgyan / /
rdo rje tshogs bdag ljang ser sku / /
rin chen gos rgyan 'jigs pa'i tshogs / /
g.yas gnyis bdud rtsi rin po che / /
g.yon gnyis zla ba rtse gsum mdung / /
rdo rje brag chen rlung dkyil myur / /
btsun mo stobs chen brgyad kyi dbus / /
rdo rje srin mo sngo skya'i 'od / /
srid gsum thal byed rnga skad sgrogs / /
g.yas gnyis gri gug dbyug pa 'dzin / /
g.yon gnyis pad+mo'i thod pa 'chang / /
thub dka' srin po'i gdan la gnas / /
yum bcas rgyan phreng 'jigs pa'i tshul / /
rdo rje zhags pa gnas kun rgyal / /
mdog gnag mi lpags thod pa'i rgyan / /
g.yas gnyis zhags pa rtse gsum 'od / /
g.yon gnyis gri gug thod pa'i snod / /
lus ngan sprul pa'i khri la gnas / /
yum tshogs pho nya gtso bo brgyad / /
rdo rje gzhon nu gdong drug lha / /
dmar ser zhi ba'i rgyan gyis mdzes / /
g.yas na rin chen pad+ma mda' / /
g.yon na phreng ba bum bzang gzhu / /
ngang pa pad+mo rdzing bcas gdan / /
phyag rgya yum sogs gnas drug ma / /
oM lho yi rgyal chen gshin rje'i tshogs / /
byang sems yang las 'phrul ba'i gzugs / /
khro bo 'joms byed rgyan phreng bklubs / /
'jigs pa'i gzugs mchog khro gnyer 'gyur / /
mche gtsigs pheM sgrogs spyan gsum bgrad / /
ser skya'i skra 'bar sma ra can / /
ma tshogs yum bcas thal zhag khrag /
lus byugs thod phreng ma he'i gdan / /
rdo rje gshin rje'i rgyal chen po / /
sngo nag 'khor lo ral gri 'dzin / /
rdo rje gshin rje dus kyi tshogs / /
mdog dmar glegs bam khram shing thogs / /
rdo rje gshin rje sdang ba 'joms / /
ser skya rtse gsum ba dan dril / /
rdo rje gshin rje khro bo mchog /
sngo nag ral gri thod khrag sha /
rdo rje gshin rje 'khor lo'i bdag /
dud ka 'khor lo phreng ba me / /
rdo rje gshin rje mdung 'dzin gnon / /
sngo skya mdung rtse gsum pa rlung / /
rdo rje gshin rje mda' 'dzin rgyal / /
dmar skya mda' gzhu glog phreng rgyan / /
rdo rje gshin rje thub pa che / /
sngo nag gri gug thod khrag sprin / /
dur khrod gnas che gtum pa yi / /
mkha' 'gro 'jigs byed brgyad rnams kun / /
mdog nag mun pa'i tshogs ltar gtibs / /
lag na gri gug thod khrag sha /
dus 'dzin 'chi bdag zlog byed cing / /
ma mo sbed pa'i gdon la brtson / /
oM nub phyogs rdo rje klu yi tshogs / /
byang chub sems sogs phuH las sbrul / /
rdzu 'phrul mthu stobs byin rlabs can / /
rin chen 'bar ba'i sbrul mgo'i rgyan / /
pho brang rin chen khang mdzes na / /
bdud rtsi'i rgya mtsho rdzing bu'i tshogs / /
btsun mo yum tshogs dga' ba rnams / /
rin chen pad+ma'i skyed tshal gnas / /
rdo rje mtha' yas sngo bsangs mdog /
sbrul zhags rin chen bum pa thogs / /
rdo rje nor rgyas mdog dkar la / /
nor bu rtse dgu phreng ba'i tshul / /
rdo rje 'jog po dmar mdangs can / /
sprin phung rin chen char 'bebs mdzed / /
rdo rje karko Ta nag po / /
rin chen phreng ba pad+ma'i rgya / /
rdo rje pad+ma chu shel mdangs / /
'dod pa'i zhal zas bdud rtsi'i rgyun / /
rdo rje pad chen dkar skya'i mdangs / /
me tog ut+pal sgra snyan sgrogs / /
rdo rje dung skyong gser gyi mdog /
phreng ba ljon shing me tog rgyan / /
rdo rje rigs ldan sna tshogs sku / /
chu srin rin chen gter mdzod sbyor / /
oM byang gi gnod sbyin 'jigs pa'i gtso / /
pho brang rin chen gnas kyi bdag /
mi'u thung gzugs 'dra stobs ldan pa / /
byang sems rigs sogs haM las sprul / /
rin chen bum tshogs nor bu'i tshogs / /
pad+ma bdun brtsegs rin chen khri / /
dpag bsam rgyan phreng bum pa'i lho / /
rgyal blon btsun mo'i tshogs dang bcas / /
rdo rje gang bzang chu shel mdog /
rin chen mkha' mdzod zla gsal mdangs / /
rdo rje bum bzang gser lta bu / /
rtse gsum bum pa lag na 'dzin / /
rdo rje nor bzang bai DUr+ya / /
nor bu rin chen phreng ba'i tshogs / /
rdo rje rnam thos gser gyi mdangs / /
mchod rten rin chen dbyig pa thogs / /
rdo rje lus ngan ljang skya'i 'od / /
rin chen dbyug pa lcug ma'i rgyun / /
rdo rje gnon 'jigs mthing shun mdog /
ral gri ut+pal me tog phreng / /
rdo rje gnon gnas nyi ma'i mdangs / /
shing thog ne'u le'i rkyal bu 'thor / /
rdo rje sde bzang in+d+ra'i mdog /
glegs bam rin chen bum pa'i chu / /
khro gnyer spyan dmar dbu skra 'khyil / /
mche ba cung zad 'dzum mdangs brgyan / /
rin chen go cha mtshon sna tshogs / /
'dod pa'i longs spyod kun gyis myos / /
oM mtshams kyi rgyal chen dpa' bo'i dpung / /
rang gi 'khor tshogs 'dul mdzad pa / /
byang chub sems sogs gzhan don mdzad / /
sa bon a ri yaM ming las / /
'phrul bas byin rlabs gzugs dang ldan / /
gtso bo rang rig rgyan gyis mdzes / /
rdo rje me lha dmar ser 'od / /
bgrang phreng spyi blugs srad bus brgyan / /
rdo rje srin po dmar ser 'od / /
chu srin pad+ma 'jigs byed gzugs / /
rdo rje rlung lha dud kha'i mdog /
ba dan phreng ba kha mang rgya / /
rdo rje dbang ldan in+d+ra rin / /
be con rtse gsum 'od phreng 'khrigs / /
btsun mo'i 'khor tshogs las mdzad pa / /
ra skyes chu srin sha ba dang / /
mi ro'i stan la rin chen brgyan / /
'dod pa'i longs spyod dga' rtser rol / /
oM sgo bzhi pho nya mthun pa'i grogs / /
rnal 'byor dam can skyong mdzad pa / /
steng 'og nyin mtshan dus 'byed cing / /
byang chub sems sogs spyod ldan pas / /
tshad med bzhi yis rnam par rol / /
sa bon suM tsaM pra taM las / /
'byung ba'i gzi brjid 'od po che / /
btsun mo dam pa'i gnas longs spyod / /
blon po ded dpon dpung bcas pas / /
dam chos bstan pa rgyas par mdzad / /
rdo rje nyi ma me shel mdangs / /
pad+ma rin chen shing rtar ldan / /
rdo rje zla ba chu shel 'od / /
bdud rtsi ku mu ngang pa'i khri / /
rdo rje sa 'dzin gser gyi mdog /
bum pa bgrang phreng pad+ma'i gdan / /
rdo rje thags bzangs btsod [(]gyi [,]kyi [)]mdog /
go mtshon 'brug gi khri la gnas / /
'jig rten gsum la mnga' mdzad pa'i / /
stobs ldan phrin las myur ba'i tshul / /
oM bde gshegs sras tshogs bka' nyan bran / /
mkha' 'gro'i rgyal po rgyal mo rnams / /
rnam pa rang gi gzugs nyid la / /
rang bzhin bde gshegs sku gsung thugs / /
phyag rgya rnam bzhi dbu rgyan dang / /
rigs kyi bdag por dbang bskur ba'i / /
rgyal ba'i sras tshogs thugs rje can / /
bka' gsang dam tshig bran byos la / /
rmad byung mthu dang rdzu 'phrul gyis / /
rig 'dzin sgrub pa'i grogs mdzod cig /
dgra bgegs nad gdon bar chad rnams / /
phrin las kun gyis 'dul mdzad cing / /
tshe dbang bkra shis bde legs tshogs / /
dus kun du ni rgyas par mdzod / /
oM phyi rol ma tshogs mkha' 'gro'i sku / /
thams cad 'phrul pa'i rdzu 'phrul can / /
sna tshogs dbang phyug phrin las kyis / /
rtag tu rang gi don brtson zhing / /
drag po mkha' 'gro'i tshogs bsdus pas / /
gzhan don las la rnam par rol / /
sprul pa yang sprul 'jigs pa'i gzugs / /
gsod don sha khrag las la brtson / /
shar gyi rdo rje sgyu 'phrul gtso / /
gzugs chen nam mkha'i gos gyon ma / /
keng rus rnam par 'gyur ba dang / /
mkha' chen 'dra ba'i sgyu ma che / /
rdo rje'i thog 'bebs mthu rtsal can / /
mun pa'i tshogs 'joms snang ba'i sku / /
rdo rje rigs tshogs mkha' 'gro'i rgyal / /
dkar mo rdo rje rtse gsum dang / /
'khor lo gtun shing gri gug mtshon / /
mda' rnon lcags kyu zhags pa dang / /
ral gri thod dbyug mdung 'phen ma / /
mi mgo rgyu ma'i phreng ba thogs / /
'jigs pa'i mtshon cha me ltar 'phro / /
gtum pa'i rngam tshig 'brug bzhin sgrogs / /
shar gyi gnas mchog lhun po'i rtse / /
dkyil 'khor 'bar ba'i las mdzod cig /
lho phyogs rin chen 'od mdzes brgyan / /
byang chub gnas bsrung rdzu 'phrul che / /
khro gnyer 'jigs pa'i sprul pa can / /
gshin rje'i tshogs 'joms mche ba thogs / /
'od chen khams gsum khyab pa mo / /
rin chen dbyug pa'i glu dbyangs sgrogs / /
sngon 'gro ral gri thod khrag 'thung / /
'khor lo sti ra me thab dang / /
bdud kyi khram shing zhags pa bdun / /
rtse gsum mgo thod dum bu dang / /
dra ba lcags kyu 'bar ba thogs / /
'jigs pa'i 'od 'bar rin chen gnas / /
rgya mtsho 'khyil ba'i klung gnas spyon / /
ban chen yi dwags gdan rnams su / /
sprul pa'i nyi ma'i 'od zer ltar / /
dam bcas phrin las skabs la bab / /
nub phyogs pad+ma'i 'dod chags ma / /
rdo rje keng rus gnas kun 'joms / /
shugs 'chang rlung gi grong khyer bdag /
sgrub pa'i gsang 'dzin phyag rgya can / /
ro yi phreng bas bskyod pa'i gnas / /
mtshon cha glog gi phreng thogs ma / /
dmar po thod dbyig rgyu ma'i phreng / /
gri gug 'then thag zangs dung dang / /
mkha' lding mi snying khrag 'dzag ma / /
mda' yi me tog lcug ma dang / /
rdo rje'i phreng ba thod dbyug 'chang / /
ro yi nags tshal lcug ma can / /
khams gsum 'khrug pa'i khrag mtsho nas / /
dbang po srid gsum chags mdzad spyon / /
byang gi rdo rje las mchog gtso / /
kun du bzang mo yid kyi shugs / /
rdo rje gnod byed dpa' mo'i mchog /
dpal ldan bzang mo'i rgyan cha can / /
'bar ba'i spyan can drag po'i gzugs / /
las rnams kun la mnga' mdzad rgyal / /
ljang gnag rdo rje rgya gram khrag /
me ri 'bar bcas lcags kyu zhags / /
gnod sbyin dbyug pa bdud rtsi dang / /
be con zla dkyil thag mdung dri / /
'khrul 'khor me tog lcug ma dang / /
rtse gsum ba dan mi yi rkang / /
gnod byed stobs mchog 'jigs pa'i ri / /
byang gi gtum 'phrul rol ba'i tshogs / /
ma mo mkha' 'gro gzugs can rnams / /
dam tshig mchog gi gnas grub mdzod / /
oM bud+d+ha DA kI ni man ba liM ta pra tits+tsha ho oM phaT khA hi /
oM badzra DA kI ni man ba liM taM pra tits+tsha ho hUM phaT khA hi /
oM rat+na DA kI ni man ba liM ta pra tits+tsha ho hraM phaT khA hi /
oM pad+ma DA kI ni man ba liM ta pra tits+tsha ho hri phaT khA hi /
oM karma DA kI ni man ba liM ta pra tits+tsha ho haM phaT khA hi /
dzaHhUM baM hoH /
A be sha ya /
A be+e sha ya /
pra be sha ya /
pra be sha ya /
pra tits+tsha ho / /
shrI b+ha ga bAn /
kha kha kha /
le le le /
khA hi khA hi khA hi /
oM g+hu ru tro ha ka /
sa ma ya pra sha khA hi /
bag sha su nan /
bud+d+ha k+She Ta pra tiSh+TaM pa ya khA hi /
pad+ma'i phyag rgyas kha chus mchod pa'o / /
lag gnyis rgyab sbyar snying gar gtad / /
mdzub bsnol srin lag mig gi tshul / /
gung mtheb gnyis gdangs rtse sprad kha / /
mthe'u chung gyen du bsgreng ba'i rgyas / /
'jig rten pa yi las tshogs rnams / /
phyogs kun dngos grub rgyas byed pa'o / /
oM pad+ma ba mu karma sid+d+hi hUM /
phyag rgya bdun rol bsgyur byas te / /
mtheb gung mdzub srin gong bzhin sbyar / /
dngos grub mchog rnams dbang byas pas / /
rten byed mi 'bral kun spyod mdzod / /
oM pad+ma ba mu khe a be sha ya hrIH /
rdo rje khu tshur bcangs pa yi / /
mthe bo rtse bzhi mche ba'i tshul / /
mchod gtor phyogs kun gnas bsgyur bas / /
las kun bya ba mthar phyin 'gyur / /
oM badzra e sa hUM /
pU sa hUM /
sa ma ya bag sha hUM /
oM ru lu ru lu hUM b+h+yo hUM /
phyag rgya'i ting 'dzin sngags bcas ldan / /
gtor ma'i las bskul gnas su btang / /
slar log dkyil 'khor ma nyams blos / /
bkra shis dngos grub bskul bar bya / /
oM dngos grub dbang phyug yang dag bden pa'i stobs / /
phun sum tshogs pa kun du 'byung ba'i gzhi / /
stobs mchog mi 'jigs gdon bral 'tshe ba med / /
bcom ldan bkra shis mi 'gyur brtan par shog /
oM sangs rgyas thams cad mnyam par sbyor ba yi / /
mkha' 'gro sgyu ma bde ba chen po'i mchog /
dkyil 'khor phyag rgya gsang sngags sbyor ba'i mthus / /
rigs kun bkra shis mi 'gyur brtan par shog /
oM thams cad dngos grub don tshogs rgya chen po / /
thun mong mngon shes rnam lnga sgo gsal zhing / /
gser 'gyur bum pa bcud len bdud rtsi'i tshogs / /
bcu drug bkra shis mi 'gyur brtan par shog /
oM mtshan mchog dpe byad mi 'gyur brtan zhing brjid / /
bdud 'dul bkra shis gdugs mchog rgyal mtshan dung / /
'khor lo dpal be'u gser nya bum pa mtshon / /
nye ba'i bkra shis mi 'gyur brtan par shog /
oM zhi rgyas dbang drag mnan bzlog las rnams kun / /
thams cad skad cig mthu yis grub 'gyur zhing /
bdag gzhan cha lugs gnas kun sbyor byed pa'i / /
phrin las bkra shis mi 'gyur brtan par shog /
oM rgyal ba thams cad gnyis med mnyam pa'i dbyings / /
ye shes sku mchog rigs dang sprul pa'i tshogs / /
ma 'dres dngos grub 'bras bzang dpe dang bral / /
snyoms 'jug mi 'gyur bkra shis brtan par shog /
las rdzogs rnal 'byor pho mo kun / /
lu gu rgyud kyi phyag rgyas 'brel / /
oM mi gnas ye shes thugs kyi dkyil 'khor du / /
'gyur ba med pa lhun gyis grub pa dang / /
rab 'byam rgyal ba'i bka' la dbang thob nas / /
'gro ba yongs kyi dpal du 'gyur bar shog /
'di lta bu yi man ngag lung ston cing / /
bka' drin che ba'i dge ba'i bshes gnyen dang / /
srog gi lu gu rgyud kyi 'brel pa rnams / /
'og min lhun gyis grub pa'i gnas mchog tu / /
dus gsum 'du 'bral med par 'grogs pa dang / /
gsang chen thugs kyi dkyil 'khor chen po ru / /
bla med sku gsung thugs mchog grub gyur nas / /
rgyal ba'i mdzad pas 'gro rnams sgrol byed shog /
rang rig dkyil 'khor rgyas pa dag /
phrin las bcu drug gnas 'jug cing / /
phyag rgya gsang sngags 'khrul 'khor sbyor / /
bsam gtan bya ba'i las bzhin du / /
bdag gzhan don 'gyur dus tshod shes / /
cho ga rten 'brel rdzogs par spyad / /
de yang rten gyi dbye ba yis / /
bsam gtan bzlas brjod sbyin sreg dang / /
las sbyor 'khrul 'khor rdzas las sgrub / /
mos sogs goms pa'i shugs kyis 'jug /
dang por sbyor ba mthun pa'i las / /
sngon du 'gro ba'i cho ga rdzogs / /
las kyi yan lag dag byas na / /
rung zhing byin gyis brlabs pa tsam / /
gsang ba las dang mthun gnas su / /
grogs sogs dbang bskur byin brlabs ldan / /
mos pas byang chub mchog sems bskyed / /
dad brtson blo gros 'gyur ba med / /
gsang ba'i phyag rgya rgya chen sgo / /
tshul bzhin the tshom med pas 'grub / /
de ltar byin rlabs myur ba'i mthus / /
las kyi rtog tshogs rab 'jig pa'o / /
sbyor ba ji snyed yod pa kun / /
byed pa rnam pa sna tshogs la / /
rdo rje sems dpa' dpal gyi rgyu / /
dngos grub thams cad rab grub pa'o / /
bya ba dang ni bzlog pa dang / /
khyad par du ni dbrog pa dag /
yan lag kun du byed pa'i nang / /
des ni nor rnams kun kyang dbrog /
'o byed 'khyud pa la sogs pas / /
khams gsum pa yang rgyas 'debs so / /
thar par byed cing gsod par byed / /
sbyor ba'i longs spyod thams cad kyis / /
khams gsum po ni ma lus par / /
rgyas btab rmongs byas blangs nas su / /
gar byas nas ni za bar byed / /
sbyor ba kun gyi bde myong bas / /
khams gsum pa ni ma lus par / /
rgyas btab rmongs byas zos pa dang / /
thal bar gyur pa'ang 'tsho bar byed / /
sbyor ba thams cad phyag rgya yi / /
rigs mchog gtso bo'i lha mor bcas / /
sna tshogs phrin las ma lus la / /
rang gi tshul bzhin rnam par sbyar / /
ras dang gro ga shing sogs la / /
gur gum gi'u wang tshon sna las / /
bdag gzhan pho mo la dmigs te / /
rten gyi gsang sngags sbyor bcas bri / /
mu khyud phreng ba rim gsum nang / /
sna tshogs rdo rje'i lte ba la / /
'khor lo rtsibs brgyad nyis 'gyur brtsegs / /
rang gi mtshan mas brgyan par bri / /
'khor lo lte ba rnams la ni / /
rigs bdag rtsa ba'i dkyil 'khor sngags / /
'khor lo gnyis par yi ge brgya / /
sna tshogs mtshams bzhir zhal bzhi pa / /
mu khyud nang mar phreng ba'i sngags / /
gnyis par yi ge ma mo rnams / /
gsum pa rigs kyi mtshon cha phreng / /
bar mtshams bsgrub bya'i ming gsol 'debs / /
de la phreng ba'i gsang sngags che / /
rdo rje sems dpa'i sbyor ba gnyis / /
rigs gzhan dkyil 'khor phyag rgya'i tshogs / /
thams cad shar nas g.yas su bskor / /
oM AHhUM shrI de ba ta /
badzra satwa sto tra na mo stu sti sarba bud+d+ha /
sa ma yo gI na ma hUM hUM swAhA /
oM AHhUM shrI badzra swa dz+yo s+t+ya te su rA ga na mo sarba bud+d+ha sa ma yo gI dz+wa la saM b+hA ra na ma hUM hUM swA hA /
oM AHhUM ma hA rA ga mu ga ta /
shrI bai ro tsa na /
sarba tsakra sa ma yo ga rA ga i ti na ma oM khaM swAhA /
oM AHhUM ka ru Na a ma la kro d+d+ha shrI he ru ka /
sarba badzrod sa ma yo gI ni sto tra na mo stu ta na ma hi hUM phaT swAhA /
oM AHhUM shrI pad+ma rA ga shud+d+ha shud+d+ho sarba ma hA rA ga pad+mo sa ma yo gI ni na ma hi hUM swAhA /
oM AHhUM shrI badzra b+ha ba ta o dza nya tot+ta rat+na sa ma yo gI ni na ma traM hUM swAhA /
oM AHhUM shrI a shod pa ra kra ma sarba bi shwa sa ma yo gI ma hA rA ga na ma haM hUM swAhA /
rigs kyi dkyil 'khor gsal ldan pas / /
rten gyi sbyor ba rang nyid bzhin / /
rdzogs par dgug gzhug brtan byas nas / /
byin brlabs dbang bskur shis byas la / /
mchod dbul bstod cing gsol ba gdab / /
grangs kyi bzlas brjod rdzogs pa dang / /
tshogs bsags bsrung ba la rbo gdon / /
sgrub pos gzungs bzlas mchod par bya / /
sbyor ba'i dkyil 'khor gsal rdzogs pas / /
chas gos rgyan chas rdzas bsag cing / /
rdo rje 'khrul 'khor sngags kyi mthus / /
phyi rol dgra bgegs bdud dpung tshogs / /
nyon mongs rnam rtog nang gi las / /
kun sbyor phyag rgya 'khrul 'khor sngags / /
bsam gtan rigs kyi cho ga ltar / /
yang dag brtson pa mthu yis 'jig /
sa chu me rlung 'byung sogs 'khrug /
thams cad zhi ba'i gnas su 'gyur / /
las mchog khro bo'i sbyor bcas pas / /
gtor ma gos dang mar me zas / /
yungs kar thal chen sngags kyi mthus / /
bgegs la bka' bsgo bskrad par bya / /
zhag bdun la sogs dus kyi mthar / /
sdig pa'i gzugs brnyan 'byung zhing sbyang / /
me dang chu yis shis byas te / /
phyi nang las bzhin dag pa'i phyir / /
ming rus dag la gtan gzhag cing / /
sngags kyi chu yis khrus byas te / /
dri mchog me tog bzang ldan dang / /
gsang sngags 'khor los gnas kun brgyan / /
dbang po'i sgo rnams byin brlabs nas / /
gos byas phreng ba gdags par bya / /
dkyil 'khor gnas su rim pa bzhin / /
'jug pa'i cho ga tshul bzhin du / /
gsang ba'i sngags blo ldan pa yis / /
ro la mchod rdzas cho ga rdzogs / /
dkyil 'khor chen por rigs dbang sogs / /
bya ba'i cho ga skabs kyi don / /
'khor lo rdzogs pa'i gnas brtsams pas / /
bsreg khang rigs mchog pho brang du / /
ma lus dkyil 'khor gnyis med rdzogs / /
ye shes dkyil 'khor dgug gzhug bstim / /
rnal 'byor grogs sogs rgyan bcas pas / /
bza' btung rgyan dang bgo ba rnams / /
byin brlabs rim gyis lhar gsal zhing / /
phyi nang gsang ba'i mchod chen dbul / /
las sngags mtha' rgyan 'brel pa'i mthus / /
stong gsum 'gro gnas sbyang bar bya / /
me lha mnyes pas las rdzogs te / /
dngos grub 'dod don gsol ba gdab / /
mnyam nyid mi g.yos bstod byas nas / /
smon lam rgya mtsho don mthar dbyung / /
dkyil 'khor rnam gsum rdzogs byas pas / /
bde chen byang chub sems nyid sku / /
sngags kyis dag pa'i sku gdung rnams / /
sku gsung thugs ldan phyag rgya che / /
bskal par mi gnas phyag rgya rdzogs / /
rgyan sogs mchod pas mnyes par bya / /
rdo rje sems dpa' dpal sbyor ba / /
ji ltar gzugs dang dbyibs ldan pas / /
dur khrod lha yi gnas rnams dang / /
ma mo'i gnas kyi thal ba mchog /
thams cad bral ba'i srung ba ni / /
thig le'am so so'i ris gsum bya / /
phyogs mtshams nam mkha' sa bcings na / /
srung ba kun gyi bla med pa'o / /
rgya mtshor 'bab pa'i chu yi 'gram / /
lha rdzas zhi ba'i chu mchog gis / /
gtor ba dang ni blugs pa dang / /
khrus byas pa dang phog pa yis / /
phyogs mtshams nam mkha' sa bcings na / /
srung ba kun gyi bla med pa'o / /
mi yi thod pa'i nang du ni / /
yungs kar bskyed nas blang bar bya / /
bza' btung lus la byugs pa dang / /
phyogs bcur gtor bas bsrung bar 'gyur / /
dpa' bo gcig pa'i rten rnams kyis / /
sbyor ba gsum ldan srung ba'i mchog /
de bzhin dkyil 'khor rgyas pas kyang / /
thams cad rgyas 'debs rdor sems mchog /
sangs rgyas kun bdag sbyor ldan pas / /
phyogs bcu legs pa'i 'khor lo'i tshul / /
bla dang 'og tu byin brlabs nas / /
bsrungs pas sangs rgyas kun dgongs 'gyur / /
he ru dpal gyi rnams 'phrul pas / /
thams cad kun du kun gyi bdag /
thams cad bsrung ba mi 'gyur che / /
mi mthun gdon sogs mod la zhi / /
sna tshogs pad+mo kha 'byed pas / /
sgrib pa med par 'grub par 'gyur / /
'bar bas blta ba'i tshul zhugs na / /
rdo rje 'bar ba mi bzad 'grub / /
rdo rje khu tshur gnyis bcings nas / /
go cha bgo ba'i tshul du bya / /
'di yis srung ba byas nas ni / /
rdo rje sems dpa' dpal dang 'dra / /
mi chod pa dang mi phyed pa'i / /
rdo rje'i sku ni rab tu 'grub / /
dus rnams kun du 'gro gzhan dag /
bsod nams tshe 'phel longs spyod tshogs / /
'khrul 'khor phyag rgya sngags kyi mthus / /
bde gshegs 'khor los sgyur rgyal stobs / /
lha dbang klu yi dbang sogs kyis / /
'dod yon rin chen gter sogs dpal / /
lang tsho tshe dbang nad med bde / /
yon tan rgyas pa'i tshogs 'phel 'gyur / /
'khor lo rtsibs brgyad rin chen phreng / /
mu khyud yi ge'i phreng bas mdzes / /
rigs mchog lha yi mtshan ma sngags / /
dkyil 'khor rgyas pa'i tshul du dgod / /
bsam bya bris shing bkod pa dag /
byin brlabs brtan par 'gyur med gnas / /
chos sems pa yi tshul ston cing / /
rdo rje khu tshur gnyis dag dang / /
zhi sogs lta bas bltas na ni / /
rims dug nad kun rnam par sel / /
rdo rje khu tshur gnyis bcings nas / /
mthe'u chung lcags kyu lta bur sbrel / /
mdzub mo bsnyams pa'i rtse mo mnan / /
nad rnams thams cad zlog par byed / /
yongs su bsgyur te bteg nas su / /
dpral bar legs par gzhag par bya / /
ma lus lus pa med pa yi / /
sdug bsngal thams cad sel bar byed / /
rdo rje bsdams pa byas pa las / /
mdzub mo phan tshun mngon phyogs pa / /
zug rngu kun las grol 'gyur zhing / /
nad rnams kun gyi gnod pa med / /
grub pa dpal gyi spyan bcings nas / /
de yi phyir mig long bas mthong / /
sbyor ldan khu tshur dam pa yis / /
slad nas kha nas drangs te btung / /
de bzhin rims gnod dug rnams kun / /
sbyor ldan khu tshur tshul gyis btung / /
oM sarba ta thA gar+b+b+ha ta mis ho / /
'di ni rna bar bzlas pa'i mchog /
zug rngu med cing 'bar ba'i mchog /
lag g.yas sems dpa'i gtsug tor bcing / /
byis pa nad med bde bar bsrung / /
g.yas pa klu'i mgo gdengs ka brgya / /
'bar ba'i tshul ston 'bebs bcas pas / /
dug gi las rnams 'dul byed de / /
'chi ba'ang 'tsho bar byed pa'i mchog /
g.yas pa'i mthe bo gung mo gnyis / /
g.yon pa'i khu tshur bcings pa yi / /
gung mo la ni reg byas te / /
gdon rnams kun las thal bar 'gyur / /
ba dan gsum po gnyis bcings nas / /
gung mo gnyis ni mdud par bcings / /
mdzub mo mthe'u chung rtse mo can / /
rdo rje'i phyag rgya yongs bsgyur bteg /
smin mtshams bzhag pas mkha' 'gro yi / /
las rnams ma lus lus med 'grub / /
sbyor ba sngags dang phyag rgya'i mthus / /
glang po bya rta 'gro ba'i tshogs / /
skyed tshal me tog ldum ra rnams / /
thams cad gso ba bla na med / /
thams cad bdag nyid kun sbyor ba'i / /
gnas gsum 'khrul 'khor bsdu ba'i rgya / /
thun mong khams gsum las las byung / /
dus 'dir dngos grub las tshogs 'joms / /
mchog gi phyag rgya ye shes sku / /
'dod don 'bras bu 'di sbyor dpal / /
chags pa gnyis tshul longs spyad pas / /
'bras bzang mdzad pa chen po 'grub / /
khu tshur snying gar bcings pa ni / /
bud med phyag rgyar de bshad de / /
bud med sbyor ba ma lus pa / /
lus pa med pa thams cad 'grub / /
g.yon pa 'gying ba'i tshul du byas / /
lag g.yas bdag gi snying gar ni / /
gyen du drang ba'i tshul byas nas / /
bud med thams cad dbang du gyur / /
dpal ldan pad+ma sna tshogs 'dzin / /
g.yon pa brdeg pa'i khu tshur dang / /
g.yas pa ldang ba 'grub pa dang / /
sangs rgyas dbang phyug ting 'dzin bya / /
g.yon pa dril bu sgra sgrogs shing / /
g.yas pa yi ni lag pa yis / /
rdo rje gyen du gsor zhing bskor / /
sgyu ma thams cad dbyung bar bya / /
lag pa g.yon pa brla la gzhag /
lag pa g.yas pa'i mdzub mo yi / /
sbyor ba sngags kyi mdangs bcas pa / /
mi dge'i las rnams sel bar byed / /
bdag gi snying gar 'dren tshul du / /
g.yon pa nor bu rin chen 'dzin / /
g.yas nas de rdzogs rin chen bdun / /
bsam pa thams cad yongs rdzogs byed / /
bdag gi snying gar 'dren tshul du / /
pad+mo sna tshogs dam pa 'dzin / /
g.yas pa rdo rje 'gying ba yis / /
dbang phyug dam pa thob par 'gyur / /
drag po'i las kyis 'dul mdzad pa'i / /
mtshon cha gsang sngags spu gris so / /
gnod gdug phyi nang dgra bgegs sogs / /
thal bar gyur pa'ang 'ching bar byed / /
mtshon cha lnga yi phyag rgya yis / /
khams gsum 'dul byed rgyal bar 'gyur / /
dbyibs dang bde blag sbyor ba dang / /
kun du sbyor dang 'dren dang myur / /
'gyed dang 'phen dang gsal ba yis / /
[(]dag [,]drag [)]po'i las rnams kun la sbyor / /
drag shul sbyor bas gnon pa yi / /
'khrul 'khor sbyor ba sngags ldan pas / /
rkang pa brkyang dang gnon pa dang / /
bskum nas 'degs pa'i stabs dag gis / /
g.yas g.yon sbyor ba'i phyag rgya ches / /
gzugs rnams thams cad mnan par bya / /
sdig med stobs kyis ngo mngon du / /
rigs kyi dkyil 'khor rgyu 'bras dang / /
byang chub pha rol phyin sogs dang / /
lha chen tshogs bcas mnan byas te / /
dga' sdug lha mo'i tshogs bcas dang / /
yon tan longs spyod spyad par bya'o / /
rdo rje snying po gzhan 'joms byed / /
phyir bzlog rnam par rgyal ba'i mthus / /
'khor lo sngags phreng phyag rgya dang / /
sbyor ba kun gyis spro byed pas / /
nyam nga lag dang bde phyogs dang / /
thad ka de bzhin gyen du 'degs / /
'di dag bzlog pa'i phyag rgya ste / /
gnas gsum dag ni bzlog par bya / /
mar ma bdud rtsi rdzas rnams kyis / /
dngos grub blangs nas lha rnams la / /
mchod bstod gtong rag bro gar dang / /
dga' ba'i 'gying bcas blang bar bya / /
smin ma mig dang so dang mchu / /
kha dang lus dang rkang lag gis / /
cha lugs bzhin du gar byed pas / /
phyag rgya yongs su grol ba yis / /
dkyil 'khor rgyas pa la dmigs nas / /
ye shes dkyil 'khor rim pa bzhin / /
rdzogs par phyung ste mdun bzhag nas / /
rim bzhin mchod bstod gshegs su gsol / /
phyag rgya sngags bcas tshigs bcad kyis / /
dgyes shing brtan par 'gro la gzigs / /
phyi rol ra ba rten gnas bcas / /
dam tshig dkyil 'khor rim bzhin bsdu / /
slar nyid bde ba chen po'i sku / /
thams cad phyag rgya yab yum gnas / /
dpal ldan g.yon pa 'gying dang bcas / /
dpal ldan lag pa g.yas pa yis / /
pad+mo khu tshur dpral bar bzhag /
bdag gi mig ni gyen du blta / /
kaM haM rin chen rgya gram gnyis / /
spyi bo snying ga'i gnas rnams spro / /
oM TuM rdo rje khu tshur gyis / /
go cha bgos pa bcing par bya / /
spyi bo dang ni dpral ba gnyis / /
glo gnyis dang ni rgyab tu gnyis / /
rdo rje phreng bas bcings pa dang / /
sangs rgyas gtsug gi nor bu dag /
dar dpyangs tshul du bcings na ni / /
bsgyings dang bcas pas mtha' nas dgrol / /
dar dpyangs dkar dmar bzhi 'bur zhing / /
thal mo brdabs pas brtan par bya / /
rdzas rnams legs par bkrol nas kyang / /
rdul tshon chu bo chen por dor / /
ba yi rnam lngas legs byug cing / /
mchod rdzas rten sogs ci mang sbed / /
khro bo mchod bstod phur pa bton / /
bdud rtsis khrus gsol gzi byin bskyed / /
phyogs skyong rgyal po gsol bskyed mchod / /
mnyes byas zhi sems gshegs su gsol / /
rang gi lha yi sbyor ldan pas / /
rigs kyi dkyil 'khor bkang byas te / /
brda yi mtshams la sogs pa dgrol / /
srung ma tshogs mchod gtong rag gtang / /
spyod lam ma nyams dkyil 'khor blos / /
mdzad spyod tshogs chen gnyis su brtag /
bkra shis rgya chen gdon bya zhing / /
pha rol phyin sogs mchod sbyin bsgrags / /
mtshan rtog bdud rnams 'joms mdzad cing / /
bsnyen sgrub kun gyi don gsal sbyor / /
tshogs dbang dkyil 'khor las la mkhas / /
dngos grub gding ldan rgyal po bzhi / /
sku gsung thugs lam ma nyams par / /
dus kun rgyun bzlas rgyun sbrel zhing / /
dngos kun sbyor ba'i las kun mkhas / /
gong ma'i gtsang 'chang rgyal theb las / /
mtshams bcad bskang gso'i dngos sbyang bsham / /
gtor dang las brtson mkha' 'gro bskang / /
bar skabs dkyil 'khor dbyibs gso mchod / /
thun mtshams bzlas brjod las rdo rje / /
spyan yangs lha gsal gsang sngags gdon / /
gus pas rtag tu lha mnyes brtson / /
grogs kyis bsgo ba'i las sbyin spyod / /
rtog bral gzung thub phyag rgya gsal / /
nges don zab mo'i gsang ba mchog /
rim mam yang na cig car du / /
mchog gi rnal 'byor sbyangs pa'i mthus / /
tshe 'dis bde gshegs yul la sbyor / /
dka' ba kun gyis ma rnyed pa'i / /
dam pa'i nor bu rin po che / /
gang gi drin gyis bdag la rnyed / /
ya mtshan rmad byung ston pa'i gnas / /
sangs rgyas thams cad mnyam sbyor ba / /
rnal 'byor dbang phyug bde chen po / /
'di la khrus dang bsdams mi dgos / /
dka' thub dka' ba spyad mi dgos / /
dka' thub sdom pa med pa dang / /
bde ba dang ni dga' bas 'grub / /
de bas ji ltar 'dod spyod cing / /
kun za de bzhin thams cad spyod / /
spyod pa ci dgar 'dod par byed / /
g.yo ba dag kyang ci dgar byed / /
langs pa dang ni 'dug pa dang / /
'chag gam ji ltar gnas kyang rung / /
dgod dam rab tu smra ba dang / /
gang la ji ltar spyod kyang rung / /
dkyil 'khor du yang ma zhugs pa'am / /
sgrib pa kun dang ldan pa yang / /
rang gi lhar ni bdag sbyor na / /
bsod nams chung yang 'grub par 'gyur / /
de nyid rnal 'byor 'di yis ni / /
thams cad 'grub par byed pas na / /
ngan zos ngan spyod thams cad kyis / /
nyes pa dag tu yang mi 'gyur / /
bud med kun gyi sgyu ma'i rgya / /
'di ni gnyis med theg pa'i mchog /
sgyu ma dag ni thams cad pas / /
bud med sgyu ma khyad par che / /
ngo bo nyid kyi mthu dag dang / /
rang bzhin gyis ni de 'grub pa'o / /
'jig rten gsum 'dir bud med 'dis / /
gus par byed pa dag tu 'gyur / /
chags med chags dang bral ba min / /
dbu mar yang ni mi dmigs so / /
thams cad ma lus phyag rgya yi / /
thams cad ma lus bde mchog yin / /
byang chub sems ni rdo rje ste / /
sangs rgyas kun gyi bdag nyid yin / /
bde bas thams cad bdag sbyor bas / /
sangs rgyas thams cad thob par 'gyur / /
rdo rje sems dpa' bdag sbyor bas / /
dbab pa thams cad rab tu 'grub / /
sangs rgyas thams cad mnyam sbyor ba / /
rnal 'byor dbang phyug bde ba'i mchog /
de bas bde ba nyid kyi phyir / /
sangs rgyas bde ba kun thob bo / /
kun du kun nas thams cad ni / /
bdag nyid rtag tu rnam pa kun / /
sangs rgyas la sogs brtan g.yo kun //
kun gyi dngos por bdag gyur to / /
sems dang sems dpa' ting 'dzin dang / /
byang chub spyod pa sna tshogs nyid / /
de bzhin bdud dang bdud las rgyal / /
de ni byang chub sangs rgyas yin / /
rdo rje rdo rje 'dzin nyid dang / /
de bzhin pad+ma pad+ma 'chang / /
nor bu nor bu 'dzin nyid dang / /
de dag gi yang rigs yin no / /
dngos grub brlabs chen phrin las tshogs / /
grangs med rgya chen don spyod pas / /
bdag gzhan bya ba kun rdzogs par / /
ye shes 'khor lo tshogs chen sa / /
rnal 'byor chen po'i don gsal 'grub / /
mchog gi bsnyen sgrub phyag rgya bzhi / /
zung 'jug gnyis med rdzogs pa'i mthus / /
dngos grub rgya chen zab mo mtshan / /
lha mo kun dang mnyam sbyor ba / /
skal bzang mchog ni 'dod pa ste / /
yang dag sbyor ba bde myong ba / /
'dod chags ther zug brtan pa can / /
sangs rgyas kun gyi gzugs chen dang / /
dbyangs dang dri dang ro dag kyang / /
sangs rgyas kun gyi reg bya'i mchog /
bdag gi spyad par de spyod do / /
dkyil 'khor rgya chen brtan pa'i blos / /
rigs mchog mnyes pa'i tshul la spyad / /
cung zad sbyor ba klog pa na / /
sgo gsum bsod nams tshogs 'gyur ba'i / /
pha rol phyin drug smon lam sogs / /
'gro don spyod pa rgya chen brtsam / /
sangs rgyas kun gyi bdag nyid kyi / /
ra sa ya ni bde ba 'dis / /
rdo rje sems dpa'i dpal tshe dang / /
lang tsho nad med bde mchog grub / /
kun du kun nas thams cad du / /
sangs rgyas thams cad mnyam sbyor ba / /
mkha' 'gro sgyu ma bde ba'i mchog /
rtag tu de ni 'grub par 'gyur / /
'di yis sangs rgyas thams cad dang / /
dpa' bo rnams dang thams cad dang / /
rdo rje 'dzin pa thams cad du / /
tshe 'di nyid la 'grub par 'gyur / /
bdag don mi gnas mya ngan 'das / /
rigs drug dkyil 'khor rgya chen dang / /
gzhan don 'jig rten bde longs spyod / /
lha chen kun gyi rgyal srid tshogs / /
thams cad dmar mdzad dbang bsgyur zhing / /
'dod don gzhan la sbyin par mdzad / /
sangs rgyas byang chub sems dpa' yang / /
phrogs nas kyang ni sbyin mdzad na / /
las mchog dag ni rab 'byams dang / /
dngos grub gzhan lta smos ci dgos / /
mdzad spyod mtha' yas sngags tshul dag /
las dang 'bras bu'i rjes 'gro byed / /
yan lag bzhi yi don snang ba / /
'jug byed bzhi las 'bras bu'i tshul / /
rten gyi sgrub po snang ba bzhi / /
bsnyen sgrub phyag rgya lam rim dang / /
sa yi khyad par dngos grub 'bras / /
phrin las bzhi snang bcu drug tshogs / /
gsang ba bla na med pa'i tshul / /
sum cu rtsa gnyis brgya nyi shu / /
rtsa brgyad yang dag grub pa'i gzhung / /
sgrub gzhung rgyas 'bring bsdus pa dang / /
shin tu bsdus pa'i ngang tshul can / /
go rims gnas skabs dbye bar shes / /
thog mar sgrub blo phun tshogs pas / /
rten gyi yan lag bzhi ldan 'jug /
tshogs bsags rnal 'byor sbyor rnal 'byor / /
mthong gsal rnal 'byor brtan rnal 'byor / /
rim bzhin goms pa gsal ba'i sgo / /
dang por sbyor dang brtan pa dang / /
yang dag ye shes rnam par grol / /
mtshan ma rtags kyis goms byas pa'i / /
bcu drug 'jug pa'i bye brag gis / /
theg chen nyes don zung sdud sbyor / /
'gro drug rang rgyud brtags pa'i tshul / /
theg dman snang ba phyogs gcig pa / /
blo gros zab mo rgya chen don / /
nges 'byung zung 'jug mang po'i sgo / /
snang ba tshul mthun khyad par can / /
rnam pa'i chags bsal mtha' las grol / /
nyams myang rim gyis zhen chags bral / /
snang ba bzhi las bcu drug tshogs / /
bdag nyid gzhan tshogs gnyis kar 'brel / /
chags sdang btang snyoms tshul gyis 'jug /
sdug bsngal kun 'byung 'gog lam dang / /
rten 'brel rgyu 'bras bzlog pa'i tshul / /
bden gnyis rnam shes bden brdzun brtag /
sgyu ma gnyis su med pa'i dngos / /
dkyil 'khor chu zla 'od gsal sku / /
zung 'jug bde ba chen po'i dbyings / /
sku gsum mdzad pa mdzad pa yis / /
theg pa'i snang ba ma 'gags pa'o / /
bsnyen pa las la sbyor byas nas / /
nye bsnyen gsal bar gyur pa las / /
sgrub pa snga ma'i gnas 'gyur te / /
sgrub chen 'bras bu la spyod pa'o / /
rim 'jug bsnyen sgrub bcu gnyis kyis / /
dkyil 'khor rgya chen gnas sbyor zhing / /
zung 'jug bsnyen sgrub yan lag bzhis / /
zab mo'i dkyil 'khor gsal bar snang / /
tshad med phyag rgya dman pa'i rgya / /
gsang ba'i phyag rgya mchog gi rgyas / /
gsal 'debs rgyal po mchog gi sku / /
bzhi yis bcu drug rdzogs byed pa'o / /
dang po sku gsal brtan pa dang / /
dam tshig ye shes gnyis med mnyes / /
sku gsung thugs mchog byin brlabs mthus / /
bde gshegs rigs mchog ye shes sbyor / /
thabs kyis rgya che lam bgrod cing / /
shes rab zab mo'i lam la 'jug /
zung du 'brel pas phyag rgya'i lam / /
gnyis med bgrod pa'i lam mchog yin / /
rgyu rkyen gnyis med tshogs gnyis rdzogs / /
tshul bzhis bcu drug lam du 'gyur / /
tshogs drug rnam par sbyor ba yis / /
yon tan tshogs rdzogs don gsal sa / /
rig 'dzin sangs rgyas sa yi mthar / /
bzhi las bdun drug brgyad du snang / /
rgyu 'bras dbye bas bcu drug tshogs / /
rim sbyar cig car thob pa'i tshul / /
mos spyod lam la sbyor ba dang / /
sar chud las la spyod pa dang / /
rnam smin phyag rgya chen po dang / /
bya ba mthar phyin sangs rgyas sa / /
tshe 'dis rig 'dzin gnas sbyor zhing / /
de nas sangs rgyas sa drug rdzogs / /
'jig rten thun mong bdag don dang / /
gzhan don mchog 'gyur dngos grub bzang / /
bdag gzhan las snang sgo bzhi nas / /
bcu drug tshogs la longs spyod mdzad / /
mkha' 'gro tshogs med stobs ldan zhing / /
mi mthun rkyen gyis 'jig pa med / /
ral gri mig sman rkang mgyogs bum / /
bdud rtsi'i bcud len rig 'dzin gser / /
sku gsung thugs sogs mi 'jigs stobs / /
phra zhing khyab mdzad dpal gyi gzhi / /
kun du brtan pas bdag gzhan don / /
zhi rgyas dbang dang mngon spyod rdzogs / /
phrin las bzhi spyod bcu drug tshogs / /
'bad pa med pa'i tshul gyis 'grub / /
mnyes shing srung mdzad btang dang grol / /
gso ba stobs 'phel rgyal byed brtan / /
dgug cing rengs shing rmongs pa dang / /
dbye mnan bskrad dang pham byed pa'o / /
dam pas rgyud don rgya chen tshogs / /
pad mdzes nyi mas rgyas ltar byas / /
bde mchog mkha' 'gro'i don bstan las / /
khyad par lhag pa gzhan du med / /
de nyid cung zhing gsal ba'i phyir / /
tshul 'jug dam pa'i rjes 'brangs te / /
rtogs par sla don mtha' gnyis bral / /
mkha' 'gro'i tshogs rnams bzod par mdzod / /
kun mchog rgya chen dri med dge / /
ston ka'i zla gsal sgrib bral ltar / /
'gro kun sangs rgyas thams cad dang / /
mnyam par sbyor ba'i gnas thob shog /
yan lag bzhi'i don snang bar byed pa zhes bya ba slob dpon mkhas shing dngos grub brnyes pa hUM mdzad grags pas mdzad pa rdzogs so // //
mnga' bdag btsan po byang chub sems dpa'i bkas dpal bsam yas kyi [(]'chim [,]mchims [)]phu ru dkyil 'khor chen po'i slob dpon paN+Di ta dpal rdo rje bzhad pa dang /
sgra bsgyur gyi lo tsA ba chen po rma rin chen mchog gis dbang sgrub dang bcas par bsgyur cing bshad nas gtan la phab pa'o //
