@## / /
rgya gar skad du / /
ya mA ri maN+Dal no pi ka ya mAn+ta ko da ya nA ma /
bod skad du /
gshin rje dgra'i dkyil 'khor gyi cho ga gshin rje gshed 'byung ba zhes bya ba /
dpal rdo rje khrag 'thung la phyag 'tshal lo / /
rab tu mdzes pa'i sku 'bar thub dbang 'od tshogs can / /
rang 'od gnyis med 'khril zhing dpe bral bde bas gang / /
rab chags mdzes pas lha dang khro bas 'khrugs lta la / /
blo mnyam 'jug mdzad gshin rje gshed der mngon phyogs te / /
rgyud rgyal yon tan mang ldan mkhas pa'i spyod yul ba / /
gshin rje dgra yi don la bdag blo blun gyur kyang / /
zhal gyi pad+ma las rnyed de yi rjes 'brangs nas / /
dbang bskur sgrub bcas lo 'dab rtse tsam bya bar 'dod / /
de la dang por sngags pa ni / /
rang lus 'jig na'ang gzhan don 'dod / /
rnyed dang bkur sti la ma chags / /
rgyud 'dir gsang sogs dbang bskur bas / /
ri bo'i phyogs sogs 'byor pa yod / /
ljon shing gis bklubs yid du 'ong / /
skye bo 'dus nas rnam bral zhing / /
dris byugs me tog legs bkram par / /
dang por gdong sogs dag byas la / /
spro bas bde ba'i stan 'dug nas / /
snying gar zla ba'i dkyil 'khor la / /
ya sngon 'od dang ldan pa bsam / /
de 'od las byung rigs tshogs kyis / /
bla ma rdzogs sangs rgyas bkug nas / /
rnam thar gyi sgo dag byas te / /
dag par gyur pas mngon sum blta / /
gshin rje gshed por sgrub pa yang / /
bsod nams med par mi 'grub la / /
sbyin sogs bsod nams bya ba yang / /
dbul phyir bdag gis mi nus pas / /
tshe rabs sngon nas tshangs spyod bzhi / /
'bras bu yid bzhin nor bu ltar / /
'gro ba kun gyi don byed pa'i / /
ya nyid rab tu dran par bya / /
de las bdag nyid mAM sprul te / /
lan gsum bskor zhing phyag 'tshal bsam / /
de sprul rig ma'i tshogs rnams kyis / /
ma lus mchod pas mnyes par bya / /
lus ngag yid kyis sdig bgyis dang / /
bgyid du stsal dang yi rang gang / /
sgyu ma sgyu ma la sogs bzhin / /
thugs rje can rnams mdun du 'chags / /
sngon byas ma lus bshags nas ni / /
phyin chad de la mi 'jug cing / /
byang chub snying por gnas kyi bar / /
mi dge kun las ldog par bgyid / /
sangs rgyas de sras 'phags rnams dang / /
srid pa mthar phyin dam pa'i chos / /
skyabs kyi dam pa de gsum la / /
deng nyid gus pas skyabs su mchi / /
rnam rtog rgya mos rab bcings shing / /
'khor ba'i rgya mtshor nub pa kun / /
bsgral phyir bde gshegs nyid thob par / /
byang chub mchog tu sems bskyed do / /
bde gshegs sras bcas 'phags skyes po / /
kun gyi dge ba kun bsdus la / /
sel med rab tu yi rang zhing / /
legs so zhes kyang bsngags par bya / /
dus gsum bde gshegs sras bcas kun / /
gshegs shing gshegs dang gshegs 'gyur ba'i / /
sbyin sogs lam gyi rang bzhin gang / /
ci yod stobs kyis yang dag bsten / /
yon tan rgya mtsho ldan rnams la / /
bdag nyid bdag gis dbul lags kyis / /
thugs rje mnga' ba khyed rnams kyis / /
so sor nang 'khor spyod du bzhes / /
gang zhig mya ngan 'da' bzhed pa / /
ji srid 'khor ba gnas bar du / /
de srid mya ngan mi 'da' bar / /
thugs rje can la gsol ba 'debs / /
byang chub shing la gzigs rnams la / /
theg chen bdud rtsi rab bshad par / /
'gro ba'i yab tu gyur rnams la / /
'khor lo bskor bar gsol ba gang / /
lus ngag yid kyi dge ba gang / /
bgyis pa ma lus kun bsdus nas / /
'gro ba kun gyi bde chen nyid / /
thob pa'i rjes su mthun gyur cig / /
de ltar bsod nams tshogs bsags la / /
gzhan don lhur mdzad thugs mnyes nas / /
rigs kyi bu khyod legs so zhes / /
gtang rag gnang nas mi snang gyur / /
rnam rtog rgya mtsho gting zab par / /
yang dag lta ba'i gru shor cing / /
sna tshogs lta bas g.yengs rnams la / /
thugs rje chen pos dmigs nas su / /
rang bzhin med pas stong pa nyid / /
rgyu dang bral bas mtshan ma med / /
rnam rtog med pas rnam bral bar / /
byang chub sems mchog bsgom par bya / /
oM shUn+ya tA dz+nyA na badzra swa b+hA wa At+ma ko\u0f85haM /
sngags 'di bzlas nas 'gro kun gyi / /
lus ngag yid rnams ngo bo gcig / /
stong phyir de rnams brtags pa tsam / /
brtags pa yin phyir lus ngag yid / /
oM AHhUM yig gsum byas la / /
'od 'bar hoHgnyis par gnas pa / /
zla ba'i dkyil 'khor steng du ni / /
nam mkha' la gnas bsam par bya / /
de las AHchad byung nyi ma / /
de dbus yi ge hUM mthing las / /
sna tshogs rdo rje 'od 'bar ba / /
lte bar yi ge hUM bcas bsam / /
de 'od phyogs bcur rab 'phros pas / /
'od 'bar rdo rje'i gur du bsam / /
de dbus pad+ma zla stengs su / /
saM dkar las byung rdo rje las / /
kun bzang yum bcas bsam par bya / /
'bru lngas de zhu las byung ba / /
chos dbyings dkar po gru gsum pa / /
gyen du gnas pa phyogs 'od bskor / /
pad+mo sna tshogs paM las skyes / /
'dab ma 'bum ldan de dbus bsam / /
ge sar dbus su khaM yig las / /
sna tshogs rdo rje 'od tshogs can / /
lte bar b+h+rUM ser las byung ba'i / /
rig bcas rtag pa las byung ba / /
gzhal yas khang mchog gru bzhi pa / /
sgo bzhi rta babs mu khyud bcas / /
rdo rje ra ba 'od phreng bskor / /
dbus su rdo rje rgya gram mdzes / /
pad+ma nyi ma'i gdan ldan bsgom / /
gzhi'o // //
lte ba'i gdan stengs bsam bya ba / /
a dang AHmthar thug phreng gnyis / /
de las zla ba de yis brgyan / /
ka sogs dpe byad 'od ldan pa / /
zung gcig las byung gnyis pa ste / /
dbus su 'dod chags yi ge raM / /
des bzhu 'od kyi gong bu las / /
dkar dmar hUM ni rab tu bsam / /
de mdog rdo rje de yis brgyan / /
badzrod ko\u0f85haM nga rgyal bskyed / /
rdo rje 'chang mchog 'od tshogs can / /
zhal gsum sngo dkar dmar ba la / /
rdo rje ral gri g.yas gnyis na / /
gzhan gnyis 'khor lo pad+ma 'chang / /
gri gug ban+d+has rang 'od 'khyud / /
bde bas gang ba bsam par bya / /
rnam pa lnga yi rang bzhin gang / /
de ni sangs rgyas gzugs brnyan no / /
rnal 'byor ro / /
'dod chags chen pos 'dul ba yi / /
snod du 'jig rten mthong nas su / /
rang snying las byung 'od zer gyis / /
khyab ste sna tshogs sangs rgyas byas / /
bkug nas bdag la zhugs pa yi / /
bde ba chen po nyid du gyur / /
mkha' la gnas pa'i yig 'bru lnga / /
ji ltar skar mda' 'pho ba ltar / /
khar thim khu bar rab 'phros pas / /
rig dang bcas pa'i kun bzang zhu / /
'od kyi gong bur gyur pa las / /
thig le phra mo bzhi chad de / /
byams sogs tsartsi kA sogs kyis / /
snyan pa'i glu yis bskul bar bsam / /
rje btsun thugs rjes khro bzhengs la / /
gnas gsum kun gyi gti mug spongs / /
gtso bo bdud rnams kun las rgyal / /
rje btsun khros pa'i thugs kyis bzhengs / /
'jig rten mgron gnyer stong gnas shing / /
rje btsun 'jig rten bsod nams bzhengs / /
kye /
khyod ni stong dmigs ci ste bzhugs / /
'jig rten byang chub rang bzhin mgron / /
'dod chags la ni dga' ba yis / /
zhu ba la ni bskul nas su / /
de nyid la thim yang sngon gyur / /
rdo rje las byung mi bskyod pa / /
g.yas g.yon dkar dang dmar ba la / /
'od 'bar mthing ga sngon mtshungs phyag /
rgyan kun bklubs pa'i sbrul gyis bcings / /
yum ldan thub pa'i 'od kyis 'khrigs / /
'khor dang mya ngan 'das dngos kyi / /
sku de byang chub sems mchog go / /
oM swa b+hA wa At+ma ko\u0f85haM /
rjes su rnal 'byor ro / /
gsang byin brlab dang rjes chags ni / /
rgyud 'dir bdag gis mthong med kyang / /
rgyud rgyal don 'dir mi 'gal phyir / /
byin rlabs rjes chags bya bar 'os / /
rang snying sa bon 'od zer gyis / /
mkha' khyab bde gshegs kun bkug nas / /
rdo rje las byung pad lte la / /
bde ba'i rgyun du 'phros par bsam / /
dga' ba'i thig le sa bon ni / /
'og nas 'chad pa nyid du gyur / /
de las thugs kyi phyag rgya ste / /
de las phyag rgya chen por blta / /
snod chen bzhi yang rdzogs pa dang / /
blo ldan phyi rol spro bar bya / /
hrIHSh+T-iHla sogs gsang sngags kyis / /
zhe sdang mthing ga rdo rje dang / /
ral gri 'khor lo pad+ma 'chang / /
spros nas slar byon bdag la thim / /
dzi na dzika ces brjod pa yis / /
gti mug dkar po 'od 'bar ba / /
'khor lo ral gri rin chen pad / /
mkha' las bton nas shar phyogs su / /
lho phyogs rdo rje'i ra nyid las / /
rat+na d+h+r-ika gis ser sna ni / /
btso ma gser dang mtshungs pa'i mdog /
rin chen ral gri 'khor lo pad / /
A ro l-ika gis nub phyogs su / /
'dod chags byu ru bcag 'dra ba / /
pad+ma dang ni ral gri dang / /
'khor lo rin chen 'chang ba mchog /
pradz+nyA d+h+r-ika ces bya ba yis / /
byang du phrag dog chen po ste / /
sngo bsangs ral gri rdo rje dang / /
'khor lo pad+ma 'dzin pa'o / /
mung+gar d+h+r-ika gis de bzhin te / /
sngon po tho ba ral gri dang / /
rin chen pad+ma 'dzin pa ni / /
shar gyi sgo ru bsam par bya / /
daN+Da d+h+r-ika ces bya ba yis / /
be con 'dzin pa dkar ba ste / /
be con ral gri 'khor lo pad / /
lho yi sgo ru bsam par bya / /
pad+ma d+h+r-ika gis nub sgo ru / /
pad+ma rA ga'i mdog 'dra ba / /
pad+ma ral gri rdo rje dang / /
rin chen 'dzin pa bsam par bya / /
khaD+ga d+h+r-ika gis byang sgo ru / /
ljang gu ral gri 'dzin pa ste / /
ral gri rdo rje 'khor lo can / /
rim bzhin 'chang ba 'khrugs pa'o / /
dwe Sha ra ti zhes de nyid /
tsartsi kA mdog dkar mo la / /
gtso bo dang mtshungs phyag mtshan can / /
me yi phyogs su legs par gzhag /
mo ha ra ti zhes pa yis / /
phag mo sku mdog sngon mo la / /
rang gi gtso bo'i phyag rgya can / /
spros nas bden bral grwa la'o / /
rA ga ra ti zhes sngags kyis / /
dbyangs can ma ni dmar mo la / /
pad+ma la sogs 'dzin pa'i phyag /
rlung mtshams na ni 'gro don mdzad / /
badzra ra ti zhes pa yis / /
mdzod ldan ljang gu ut+pal can / /
phyi ma gtso bo'i mtshan 'dzin ma / /
dbang ldan grwa ru bsam par bya / /
gti mug gshin rje lha mo bzhi / /
pad+ma zla ba'i gdan la bzhugs / /
lhag ma pad+ma nyi ma la / /
lnga phrag gnyis dang drug phyed lha / /
gri gug ban+d+ha'i phyag zung cig /
mthun par rang gi rig ma 'khyud / /
bzhir gyur dbus su de 'od bsam / /
sngon po'i g.yas dkar g.yon pa dmar / /
dkar po'i g.yas sngo g.yon pa dmar / /
dmar po ser po ljang gu yi / /
g.yas sngo g.yon pa dkar po yin / /
ral pa'i thor tshugs 'od phreng can / /
ma lus 'khrugs pa sbrul gyis brgyan / /
me mtshams la sogs b+han+d+ha bzhi / /
zla bas gang ba oM gyis mtshan / /
pad+ma zla ba'i dkyil 'khor la / /
de nyid gsum gyis rim bzhin gdon / /
rdzogs pa'i rnal 'byor ro / /
dkyil 'khor lha rnams thams cad kyi / /
mig dang rna ba sna dang lce / /
lus yid skra mtshams brang rtse ru / /
k+ShiM dzi khaM gaM kaM saM las / /
gti mug gshin dgra sogs rim bzhin / /
rdo rje can sogs kha dog rgya / /
mngon par shes pa'i don du ni / /
rdo rje skye mched rnam par bsgom / /
snying mgrin dpral ba'i zla stengs su / /
rdo rje pad+ma 'khor lo la / /
hUM AHoM yig bkod byas te / /
de las phyag rgya de byung sku / /
zhe sdang 'dod chags gti mug dang / /
'dra bar thugs sogs bsgom byas te / /
de dag thams cad rang rang rgya / /
mtshan ma'i lte bar hUM AHoM / /
de las tsartsi kA sogs spro / /
mkhar bkug sangs rgyas mnyes byas nas / /
spyan drangs thugs gsung skur bcug la / /
byin gyis brlab pa'i sngags 'di brjod / /
oM sarba ta thA ga ta tsit+ta badzra swa b+hA wa At+ma ko\u0f85haM /
oM sarba ta thA ga ta wA ka badzra swa b+hA wa At+ma ko\u0f85haM /
oM sarba ta thA ga ta kA ya badzra swa b+hA wa At+ma ko\u0f85haM /
ye shes sems dpa'i thugs ka yi / /
sa bon las 'od lha mor spro / /
phyogs bcu'i mgon po mchod byas nas / /
dbang bskur ba yang blang bar bya / /
de nas de bzhin gshegs dag las / /
sprul pa'i tsartsi ka la sogs / /
phyag na ye shes chus gang ba'i / /
bum pa zla 'od legs thogs te / /
yid 'ong bkra shis glu len cing / /
sil snyan spos kyi sprin dag dang / /
dri med dbang bskur sprin phab pas / /
so so'i gtso bos dbu brgyan no / /
rang snying 'od kyi tsartsi kA / /
bskul nas de yi thugs ka nas / /
rang 'dra 'phros te khro mo bkug /
rdo rje'i gur stengs bzhugs bsams la / /
khro bo rnams kyis mngon bskrad de / /
rdo rje'i ra ba bshig byas nas / /
zhugs te rang mdun pad+mar bsam / /
de nas snying 'phros khro bo yis / /
phur bshig phyir brtsigs snying zhugs bsam / /
rang mdun dung chos sogs gsum bzhag /
me tog dkar ldan dri chus bkang / /
de mdun man 'ji gnyis stengs su / /
gser sogs gsol ba'i snod gnyis bzhag /
g.yas phyogs dung ni gsum pa la / /
'og nas 'byung ba'i cho gas su / /
byin brlabs bdud rtsi bcu byed blugs / /
hrIHSh+T+riHwi kr-i'i sngags bzlas la / /
ku sha'i bam pos dang po'i chu / /
bzed zhal dang por lan gsum gtor / /
gnyis pa chu dang me tog bcas / /
gzung ste de yi snod nyid la / /
phyogs su dung ni gsum pa la / /
lan gsum nye reg sbyin par bya / /
gsum pa bdud rtsi dang ldan pas / /
gnyis par mchod yon chu yang sbyin / /
de nas me tog gzung byas la / /
zhabs bsil phyag rgya dang ldan pas / /
de yi snod la zhabs bsil sbyin / /
rang snying 'od kyis tho ba bskul / /
mung+gar dzaHzhes brjod nas dgug /
de bzhin be con bskul ba yis / /
daN+Da hUM zhes brjod nas gzhug /
snying pos pad+ma bskul nas su / /
pad+ma baM zhes brjod nas bcing / /
de bzhin ral gri 'dzin bskul te / /
khaD+ga hoHzhes brjod mnyes bya / /
rang snying ye shes 'od zer gyis / /
mkha' khyab sangs rgyas kun bkug nas / /
khar thim lus kyi bcud gyur te / /
rdo rje lam byung shes rab kyi / /
pad+ma'i snying por rab 'phros las / /
lha mo'i tshogs ni mdzes gyur te / /
ba spu'i bu ga las 'phros nas / /
me tog sna tshogs mdzes rnams kyi / /
sdong bu lag pas legs bzung nas / /
sgeg dang bcas pas mchod byas te / /
rab snyan yid 'phrog glu dang ni / /
sna tshogs mdzes pa'i gar gyis su / /
bde ba chen po rab tu ster / /
kye kye gshin rje dgra nag po / /
bla ma srin po'i gzugs rang bzhin / /
bdag gis khyod mthong rnam par 'jigs / /
khro bo'i rang bzhin nyid spongs te / /
bdag po yis ni gar byas pas / /
mtho ris mi yul sa 'og 'dir / /
nag po khro bo yid kyis 'jigs / /
gar byed khyod ni 'jigs pa che / /
nag po mi'u thung gshin dgra nag /
gzugs ni rnam pa sna tshogs sprul / /
rdo rje dbyangs can mas zhus pa / /
gar byed khyod ni bde ba che / /
hrIHSh+T+riH'i sngags kyis gar byed khyod / /
gnas gsum kun gyi the tshom spongs / /
rje btsun gshin rje khro bo khyod / /
'gro ba kun gyis gar byed mthong / /
oM sarba ta thA ga ta pU dza badzra swa b+hA wa At+ma ko\u0f85haM /
sgra yul thams cad brag ca dang / /
'dra bar rab tu blta byas te / /
rang nyid lhag pa'i lhar gnas la / /
yon tan kun ni sgrogs par bsam / /
gti mug rdo rje'i rang bzhin khyod / /
gshin dgra nag po rab tu 'jigs / /
ston pa sangs rgyas kun gyi bdag /
mi 'jigs sangs rgyas phyag 'tshal bstod / /
ser sna rdo rje'i rang bzhin khyod / /
gshin dgra nag po shin tu 'jigs / /
thugs kyi rdo rje rab snang ba / /
rin chen rdo rje phyag 'tshal bstod / /
'dod chags rdo rje'i rang bzhin khyod / /
gtso bo 'dod chags chos 'byung ba / /
dbyangs kun gyi ni mchog gi mchog /
gsung gi rdo rje phyag 'tshal bstod / /
phrag dog rdo rje'i rang bzhin khyod / /
thams cad las kun gshin rje'i dgra / /
las kyi rdo rje rab snang ba / /
ral gri'i phyag la phyag 'tshal bstod / /
sangs rgyas kun gyi rang bzhin khyod / /
sangs rgyas thams cad gcig bsdus pa / /
sangs rgyas kun gyi mchog gi mchog /
dkyil 'khor bdag la phyag 'tshal bstod / /
yaM las byung ba sngon po la / /
gzhu 'dra'i ba dan mtshan pa ste / /
yaM gis byin brlabs rlung dkyil 'khor / /
g.yo med steng na me nyid ni / /
dmar po gru gsum raM las byung / /
de steng a las ba dan ni / /
mtshan nyid thams cad rdzogs pa'o / /
de nang bdud rtsi rnam lnga ni / /
gshin rje lnga yi yi ge las / /
lcags kyu lnga ni de nyid kyi / /
ming gi thog ma'i yi ge las / /
hUM dkar las byung rdo rje yis / /
de la kha ni bkab par bsam / /
mtho gang spags pa'i bar snang la / /
zla ba'i steng du oM dkar bsam / /
kha bkab rdo rje'i lte ba yis / /
hUM las 'od 'phros ba dan bskul / /
de yis rlung bskyod des me bskul / /
rdzas kun zhu zhing khol ba la / /
rdo rjes 'khrug cing zhu gyur pas / /
shin tu dri med bdag mthong nas / /
oM las 'od byung ye shes kyi / /
bdud rtsi bsdus nas der thim pas / /
gangs chu 'dra bar bsil gyur te / /
yi ge gsum brjod bsrungs la bzhag /
gshin rje gshed kyi lha rnams kyi / /
ljags la rdo rje dkar po re / /
bsams te de las 'od zer ni / /
sbu gur gyur pa rab 'phros te / /
bdud rtsir zug la rang rang sngags / /
brjod pas sbu gus btung nas tshim / /
snying 'od 'phros pas phyogs bcur khyab / /
dngos kun gshin rje dgrar byas nas / /
bsdus te bdag la thim gyur bas / /
bdag nyid yar thim thig ler gyur / /
thig ler 'khor lo rdzogs par bskyed / /
de yi 'od kyi phreng ba yis / /
bdag sogs lha rnams bsal byas te / /
snying gar dkyil 'khor phra gnas pas / /
brtan par gyur nas spro dang bsdu / /
las dang chos dang chen po dang / /
gsang gsum dam tshig phyag rgya ste / /
thugs gsung sku yi rdo rje la / /
rang rang sa bon thugs kar bsam / /
ye shes sems dpa'i thugs ka ru / /
hrIHSh+T+r-iHla sogs gsang sngags bsam / /
gsang sngags bzlas pas gnas bzhi nas / /
khro bo'i rgyun rnams spro bsdu ba / /
rim pa'am lhan cig bya bar 'dod / /
dbugs dbyung 'phro bar bsam bya ste / /
dbugs bsdu sngags kyang bsdu bar bya / /
bgrang phreng dung chen la sogs la / /
bdud rtsi lnga sogs mchod byas nas /
gshin rje dgra yi skur bsams te / /
mthe bo lcags kyus drang zhing bzlas / /
rang snying de bzhin dmigs nyid pas / /
sems la nyams su chung 'gyur zhing / /
bzlas pas skyo na lag g.yas kyis / /
bsgrims te rdo rje gsor nas kyang / /
g.yon pas rdo rje dril gsil zhing / /
rdo rje glu tshul sna tshogs dang / /
mchod pa sna tshogs rnams kyis mchod / /
dkyil 'khor bzhengs la yang bzlas so / /
bdag nyid gtong bar 'dod gyur na / /
'gro ba'i don la 'gro bsams te / /
mchod bstod bdud rtsi myang byas la / /
yig gsum mtha' ru muHbzhag pa'i / /
sngags kyis ye shes gshegs par bskul / /
ting nge 'dzin gyi lha rnams ni / /
oM AHhUM muHbdag la bsdu / /
bdag nyid ye shes sems dpa' la / /
ye shes sems dpa' phyag rgya ste / /
de yang yi ge de stong bsam / /
bzod pa gsol dang gsol ba gdab / /
bsngo dang smon lam gdab par bya / /
'di ni rnal 'byor chen po'o // //
rang gi lha yi nga rgyal gyis / /
yang dag langs la spyod lam kun / /
gshin rje dgra yi ngo bor byas / /
zab cing rgya che'i rang bzhin no / /
kha zas ci za bdud rtsir brlab / /
kha yi hom khung sreg khang du / /
lha rnams tshim bya sreg rdzas rnams / /
lag pa'i gzar bus bstab par bya / /
phyi yi khrus rnams byed pa ni / /
'gro ba rang bzhin dag bsams la / /
dbang bskur ba yi cho ga bzhin / /
lha mo'i bum chus bkrus par bsam / /
phyi thun la yang de bzhin du / /
dkyil 'khor bsdu ba'i bar du bya / /
bza' ba zos nas nyal ba'i tshe / /
shes rab snying rjer ldan pas nyal / /
ldang ba'i dus na dpal ldan pa'i / /
lha ma'i dbyangs kyis bskul bar bsam / /
'di ltar 'di las dang po pa'i / /
rnal 'byor pa yi bya ba yin / /
ye shes 'ga' sogs rnal 'byor pas / /
sbyor ba rnam gsum rim bzhin bya / /
spyod lam dag gi tshe na yang / /
lus ngag yid kyi bya ba kun / /
phyag rgya sngags kyi bdag nyid du / /
bsams te bya ba kun bya'o / /
dpa' mi gcig cig mthong ba la / /
bde sdug rnam par grol 'gyur ba / /
sems nyid kho na yin pa'i phyir / /
rtog med sems gnag ga la 'gyur / /
sngon du bsnyen pa bya ba'i cho ga'o // //
bsnyen pas bgegs kyi tshogs bcom la / /
gzhan gyi don la brtson bya ba'ang / /
mtshan ma brtan po yang dang yang / /
mthong zhing gnang ba thob nas bya / /
yid dga' ba yi sa phyogs ni / /
shar dang byang gi cha nyid do / /
dbus mtho shar dang byang gzhol bar / /
bgegs bskrad phur btab gtor ma sbyin / /
gsol btab rnal 'byor gsum byas nas / /
sangs rgyas la yang gsol ba gdab / /
mchod yon zhabs bsil phul nas su / /
sbyin sreg gis kyang rab tshim bya / /
de nas mkha' la bkod nas su / /
bgegs med sa ni legs brkos nas / /
slar yang sa yis rab tu dgong / /
sngon du dus ring bsnyen byas pa'i / /
gshin rje gshed kyi sbyor ldan pas / /
dkyil 'khor sa ni rdzogs byas te / /
oM b+hu khaM zhes sngags kyis ni / /
mkha' la ri ni bskyed par bya / /
hUM laM hUM zhes rdo rje'i bdag /
nyid du sa byas de byin brlab / /
oM me di nI badzrI b+ha ba badzra ban+d+ha hUM /
sngon bzhin lha yi ting nge 'dzin ni / /
sa yi dbus su rnal 'byor bzhi / /
rim bzhin byas nas rdzogs pa dang / /
sangs rgyas kun bdag gshin rje ni / /
rdo rje dril 'dzin gtso bo la / /
grogs po rdo rje dril 'dzin bzhi / /
gti mug sogs bdag lhan cig tu / /
sprul pas dkyil 'khor gsum la ni / /
mchod nas gsol ba gdab par bya / /
de bzhin gshegs pa kun zhi ba / /
de bzhin gshegs pa kun gyi gnas / /
chos kun bdag med pa yi mchog /
dkyil 'khor dam pa bshad du gsol / /
mtshan rnams thams cad yang dag rdzogs / /
mtshan min thams cad yang dag spangs / /
kun du bzang po sku yi mchog /
dkyil 'khor dam pa bshad du gsol / /
zhi ba'i chos mchog yang dag byung / /
ye shes spyod pa rnam sbyong ba / /
kun du bzang po gsung gi mchog /
dkyil 'khor dam pa bshad du gsol / /
sems can kun gyi sems chen po / /
rang bzhin dag pas dri ma med / /
kun bzang thugs mchog kha lo sgyur / /
dkyil 'khor dam pa bshad du gsol / /
de nas gshin rje gshed langs te / /
ma dang Ta yi yi ge las / /
g.yas dang g.yon gyi mig gnyis su / /
nyi ma dang ni zla ba bsam / /
blo can 'gro ba kun bltas nas / /
dkyil 'khor sa la stang stabs bskor / /
rkang mthil a las rdo rjer bsgom / /
g.yas pas rdo rje gsor byed cing / /
g.yon pas dril gsil 'gying bag tu / /
gnas te mche gtsigs hUM brjod do / /
lha dang lha min la sogs pa / /
gdug pa'i tshogs rnams bskrad par bya / /
nyon cig bgegs kyi tshogs rnams kun / /
sku gsung thugs la gnas pa yi / /
bdag ni dpal ldan ral gri 'dzin / /
srung ba'i 'khor lo'i don byed pa / /
ral gri 'bar ba'i gzugs 'di yis / /
gal te gang gis bdag tshig 'das / /
lus ngag gsum las skyes pa bcad / /
'jig par 'gyur bar gdon mi za / /
de nas sa la bskor byas te / /
bgegs med bya phyir phur bus gdab / /
phur pa stod ni khro bo la / /
smad ni rdo rje rtse gcig pa / /
phur pa'i gsang sngags bzlas pa lnga / /
mtshams dang dbus su gdab par bya / /
'od zer rnon po rab 'phro bas / /
phyogs bcur yang dag gnas pa yi / /
bgegs kyi phung po kun gzhom mo / /
shin tu bgegs med rab mthong nas / /
mtshams bcad phyogs bcing sngon bzhin du / /
blo yis byas nas sa rdzogs nas / /
sta gon gnas pa'i rim bzhin bya / /
baM ser las byung lha mo ni / /
'od dang bcas pa bkug nas su / /
mchod pa phul nas gsol ba gdab / /
skyob pa sangs rgyas thams cad kyi / /
spyod pa'i tshul dang khyad par gyi / /
sa dang pha rol phyin pa la / /
lha mo khyod ni dpang btsugs te / /
shAkya seng ge skyob pa yis / /
ji ltar bdud kyi sde bcom pa / /
de ltar bdag gis bdud sde las / /
rgyal bar byas te dkyil 'khor bri / /
dri zhim chu yis sa byugs nas / /
me tog mdzes pa sna tshogs dgram / /
bdud rtsi dang ldan dri chu yis / /
lha rnams maN+Dal rab tu bya / /
de la dkyil 'khor rang sngags kyis / /
bkug la mtshams sogs bcing byas nas / /
mchod bstod bdud rtsi myang bar bya / /
de nas bum pa'i sta gon ni / /
rin chen bum pa mi gnag pa / /
mgrin pa ras kyis bcings pa las / /
ldum bu mchog gis kha la brgyan / /
rin chen sman 'bru sna lnga dang / /
dri chus bkang ba mngon par bsngags / /
sna tshogs me tog brgyus pa yi / /
skud pa'i rtse mor rdo rje gdags / /
bum khar bzhag la lag pas bzung / /
rgyal ba'i dkyil 'khor gtso la sogs / /
sngags bzlas nas ni mchod yon 'bul / /
me tog dbul dang spos sogs mchod / /
dri sogs pad+ma'i snod legs gzhag /
nyin dang mtshan mo thun gsum du / /
gtor ma sbyin zhing de bzhin bzla / /
de dag dkyil 'khor phyi rol la / /
gnas nas rgyal ba gtso bo yis / /
de nas g.yon gyi snod la chu / /
blugs nas de yis gtor bas na / /
bdag dang slob ma thams cad kyi / /
chu yis dbang bskur gyur ba yin / /
de nas rang gi lce brlabs la / /
g.yas pas spor phor bteg nas su / /
pus mo btsugs nas blo ldan pas /
dkyil 'khor gtso dang sangs rgyas zhu / /
mgon po zhe sdang gshin rje yi / /
rig pa'i rgyal po phyag 'tshal bstod / /
bdag gis gshin rje'i dkyil 'khor ni / /
mgon po bri bar 'dod pa ste / /
slob ma rnams la phan phyir dang / /
khyed rnams la yang mchod pa'i phyir / /
de bas bcom ldan gus ldan la / /
byin gyis brlab pa mdzad par gsol / /
sangs rgyas rnams ni bdag la dgongs / /
'gro ba 'khor ba'i don byed rnams / /
'bras gnas byang chub sems dpa' dang / /
gsang sngags kyi ni lha gzhan dang / /
'jig rten skyong ba'i lha rnams dang / /
'byung po yang dag rdzogs pa yi / /
sangs rgyas bstan par mngon dga' dang / /
gang su lha yi mig can rnams / /
che ge zhes pa'i rdo rje yis / /
dkyil 'khor gshin rje las byung ba / /
ji ltar nye bar spyod nus pas / /
'gro dag don du bri bar bya / /
slob ma dang bcas bdag la ni / /
thugs rjes nye bar bzung nas su / /
thams cad dkyil 'khor la bcug nas / /
byin gyis brlab pa mdzad du gsol / /
de ltar snyan gsan lan gsum du / /
byas nas gtso la yon chab sogs / /
phul nas bsrungs te phyir byung nas / /
slob ma brtags pa gzung bar bya / /
byas pa gzo dang khengs pa med / /
rigs mdog na sor ldan pa dang / /
theg pa mchog la mngon dga' ba'o / /
de las bzlog pa'i slob ma ni / /
dman pas sta gon gnas mi bya / /
tshe 'dir 'bras bu 'dod pa yis / /
phyi ma'i tshe la mi 'byung ngo / /
skyes bu tshe phyi mar 'dod pas / /
'dir yang 'bras bu rgyas par 'gyur / /
de ltar slob ma la smras nas / /
blo ldan rang gis nang du 'gro / /
yon tan de ldan slob ma yis / /
sgo nas gsol ba gdab par bya / /
dga' chen khyod bdag ston pa bas / /
slob dpon khyod ni dgongs su gsol / /
byang chub chen po'i tshul brtan pa / /
mgon po chen po bdag la stsol / /
de nyid dam tshig bdag la stsol / /
byang chub sems kyang bdag la stsol / /
sangs rgyas chos dang dge 'dun te / /
skyabs gsum dag kyang bdag la stsol / /
thar pa chen po'i grong khyer du / /
mgon po bdag ni 'jug par bgyid / /
de ltar lan gsum brjod nus pa'i / /
slob ma rab chags mdzes pa la / /
slob dpon rtse gcig tu byas la / /
tshig 'dis gnang ba sbyin par bya / /
'dir shog bu 'di theg chen gyi / /
cho ga sngags kyi spyod pa'i tshul / /
khyod la yang dag bstan par bya / /
tshul chen la khyod bsnyen pa gyis / /
rdzogs pa'i sangs rgyas gang 'das dang / /
de bzhin gang dag ma byon dang / /
da ltar byung ba'i mgon po rnams / /
'gro la phan phyir zhugs pa kun / /
de dag gis ni gsang sngags kyi / /
cho ga mchog bzang 'di brnyes nas / /
dpa' bos byang chub shing drung du / /
thams cad mkhyen pa mnyam med brnyes / /
gsang sngags cho ga mnyam med de / /
shAkya seng ge la sogs kyis / /
bdud sde shin tu mi bzad pa'i / /
dpung chen dag kyang de yis bcom / /
'jig rten 'jug par rab shes nas / /
'khor lo bskor nas mya ngan 'das / /
de bas kun mkhyen thob bya'i phyir / /
bu yis blo gros 'di gyis shig /
de nas bshags dang yi rang sogs / /
byas nas byang chub sems bskyed la / /
srung ba byas te de nas ni / /
thugs gsung sku yi byin brlabs la / /
yi ge gsum dang ldan pa der / /
mchod pa rnams kyis mchod par bya / /
de nas lha yi sngags bzlas pa'i / /
so shing sor ni bcu gnyis pa / /
me tog rtser ldan sbyin par bya / /
tho rangs langs nas shar bltas te / /
sa la ma lhung lci ba yis / /
sa la ba ko tsam byugs te / /
rtse mo bca' zhing de ru dor / /
zhi dang rgyas sogs gar grub blta / /
de nas kha bshal hub gsum chu / /
byin la sngags 'di bzlas par bya / /
oM hrIHbi shud+d+ha d+harmaHsarba pA paM ni tsa s+ya sho d+ha ya sarba bi kal paM a pa na ya hUM /
gshin rje'i sngags bzlas ku sha ni / /
stan dang sngas su sbyin par bya / /
mdud pa gsum ldan srung skud ni / /
dpung pa g.yon par bcing bar bya / /
de nas sems kyi sbungs bskyed phyir / /
zab cing rgya che'i chos bshad de / /
theg pa chen po cher 'byung ba'i / /
lam mchog 'di ni dpal dang ldan / /
de phyir khyod rnams dong bas na / /
rab byung skal ba chen po pa / /
yod dang med las rnam 'das shing / /
zab mo rtog ge thams cad kyis / /
rab tu mi rtogs gnas med pa / /
spros pa kun dang bral ba ste / /
spros pa rnams kyis ma spros pa / /
rgyu dang las las kun du byung / /
las dang bya ba sogs dang bral / /
bden pa gnyis la gnas pa yi / /
theg pa rab kyi mchog 'di yi / /
tshul la gnas na thob par 'gyur / /
ku sha'i mal du nyal bcug la / /
rmi lam mthong ba dge mi dge / /
tho rangs bdag la ma 'dzem par / /
smros shig ces ni bsgos la btang / /
de nas sdom pa bzung nas su / /
dkyil 'khor sbyor ba bsgom byas te / /
mchod cing gsol ba btab byas la / /
nam mkha' la ni dgod par bya / /
kha dog lnga yi skud pa la / /
yak+She ma med bkod de / /
gshin rje dgra lnga'i sku ru bsam / /
zhe sdang gshin rjer bdag bltas la / /
dza las byung ba'i nyi zla'i mig / /
'bar mig lcags kyus drangs nas su / /
rang mdog skud pa'i nang du thim / /
gti mug ral gri dang lhan cig /
thig sna drangs la bsgril bar bya / /
a n+yo n+yA nu ga ta sarba d+harmAHpa ra spa ra a nu pra biSh+Ta sarba d+harmA t+yan+ta a nu pra biSh+Ta sarba d+harmAH mtha' ma dkar ldan lag pa yis / /
gzung la sngags 'di bzlas par bya / /
sa ma ya sU tra mA ti kra ma hUM /
ring thung dkyil 'khor nyis 'gyur la / /
sbom phra sgo yi nyi shu cha / /
dri zhim bdud rtsi lnga yis ni / /
byugs nas bsrungs la snod gtsang bzhag /
de la mchod pa rnams kyis mchod / /
de nas skud pa bsngags byas la / /
dz+dza yig gsum gyis gtang bar bya / /
des kyang dz+dza yig gsum gyis drangs / /
lte bar khu tshur g.yon gyis bzung / /
nub tu gnas nas shar bltas te / /
mkhas pas nam mkhar thig gdab bo / /
oM badzra sa ma ya sU tra mA ti kra ma hUM /
sems can don byed dus dag tu / /
mkha' khyab pa yi de bzhin gshegs / /
'dir gshegs pa yi don gyi phyir / /
thig skud sgra yis bskul bar bsam / /
lho nas byang du kha bltas te / /
shar gyi thig ni rab tu gdab / /
de bzhin byang nas lhor bltas te / /
nub kyi phyogs kyi skud pa brtag /
de nas shar du drangs pa yis / /
byang phyogs kyi ni ngos gdab bo / /
shar nas bden bral mtshams bltas te / /
lho yi thig ni gdab par bya / /
de nas me yi mtshams gnas te / /
rlung gi mtshams su gdab par bya / /
bden bral mtshams nas dbang ldan du / /
drangs te grwa yi thig gdab bo / /
de nas thig rnams ci rigs par / /
lhag chad med pa nyid du gdab / /
de nas dbus su phur btab ste / /
de la brtod pa'i srad bu ni / /
dkyil 'khor nyis 'gyur dag gis so / /
rdo rje ra ba la sogs bskor / /
'di yi phyi yi 'khor lo ni / /
gru bzhi pa la sgo bzhi pa / /
rta babs bzhi yis rab tu mdzes / /
kha khyer bzhi dang ldan pa la / /
rdo rje dril bu la sogs brgyan / /
sgo yi mtshams dang grwa bzhi ru / /
zla phyed rdo rje mdzes par bya / /
de yi nang gi 'khor lo ni / /
sna tshogs rdo rje 'jigs pa ste / /
rdo rje phreng bas rab mdzes pas / /
kun nas yongs su bskor bar bya / /
hI las nyi ma zla ba dag /
mig tu bsams te khro bo yi / /
blta bar bcas pas kun bltas nas / /
sgo rnams dag ni legs bya ba / /
sgo ni 'khor lo'i brgyad char bya / /
sgo khyud chen po spangs pa yin / /
sgo yi tshad du khyams bya ste / /
de bzhin lha yi snam bu'o / /
kha khyer sgo yi phyed du ste / /
'gram dang gshog pa de yi tshad / /
dra ba dra phyed nyi zla dang / /
rnga dang rdung dkrol la sogs rgyan / /
de phyed tshon sna lnga yi sa / /
rdo rje ra ba'ang de yi tshad / /
rta babs sgo yi sum 'gyur la / /
ba dan dril bu la sogs rgyan / /
rin chen kun dang lcags rnams dang / /
'byung khung dag gi phye ma la / /
yi ge lnga bkod byin brlab bya / /
'bar bar gyur dang gsang sngags bzlas / /
oM badzra tsi tra sa ma ya hUM /
sems can khams rnams grol mdzad cing / /
de ni chos dbyings ro yin no / /
de ltar dkyil 'khor 'dri ba'i tshe / /
rlung la sogs pa byung gyur na / /
khro bo'i sbyor dang ldan pa yis / /
rlung sogs bcing ba tshul bzhin bya / /
gshin rje gshed po rgyal kun gtso / /
dkyil 'khor kun gyi gtsor gyur pa / /
skyon kun las ni rnam grol ba / /
de yi dbus su legs gnas te / /
dbang ldan mtshams nas mnyam po ru / /
bla mas g.yon gyi khu tshur gyis / /
dkar dang ser dang de bzhin dmar / /
ljang gu sngon po de bzhin no / /
mnyam dang g.yas skor tshad ldan par / /
dkyil 'khor ri mo bri bar bya / /
mnyam po bri bar ri mo ni / /
sgo yi nyi shu cha yin te / /
de las sboms na nad 'byung la / /
phras na nor rnams zad par 'gyur / /
kyag kyog byung na 'thab mo 'byung / /
chad na slob ma bla ma 'chi / /
g.yas skor du ni ma bris na / /
rdul tshon gyi ni dngos grub nyams / /
rdo rje rtse mo dkar po'i ngos / /
gzhan ser ba yi mdog yin te / /
gzhan ni pad+ma rA ga'i ngos / /
de bzhin ma ra ka ta ste / /
nang du sngon por shes par bya / /
de ni rdul tshon rim par bshad / /
shar gyi phyogs su dkar po ste / /
lho yi phyogs su ser po yin / /
nub phyogs dmar po bya ba ste / /
byang phyogs ljang gu dag tu 'dod / /
dbus ma'i sa yi cha nyid ni / /
in+d+ra nI la rab tu 'bar / /
rtag tu shes rab thabs ldan pas / /
shin tu mnyam gzhag yang dag bri / /
zla ba nyi ma'i gdan dag la / /
rdo rje'i 'od kyis kun 'khrigs pa'i / /
rdo rje dbus su yang dag bri / /
'khor lo 'od 'bar rab 'jigs pa'i / /
'khor lo shar gyi ra la bri / /
rin chen 'od 'bar rab 'khrigs pa'i / /
rin chen lho yi phyogs su bri / /
nub tu pad+ma'i sprin 'khrigs pa'i / /
pad+ma dmar po sdong bur bcas / /
ral gri'i 'od kyi rab 'khrigs pa'i / /
ral gri byang gi ra la bri / /
tho ba 'bar 'od gsal ba ni / /
shar gyi sgo ru bri bar bya / /
be con 'bar 'od 'khrigs pa yi / /
be con lho yi sgo ru dgod / /
pad+ma 'bar ba rab 'jigs pa'i / /
'od dang ldan pa nub sgor bri / /
ral gri 'bar ba'i sprin ldan pa / /
byang gi sgo ru bri bar bya / /
me mtshams la sogs grwa bzhi ru / /
go rims bzhin du 'khor lo dang / /
rdo rje pad+ma ut+pa la / /
'od dang ldan pa bri bar bya / /
phyi yi me mtshams la sogs par / /
zla bas gang ba'i snod bzhi bri / /
de ltar 'khor lo rdzogs pa dang / /
mkha' la bkod pa phab byas la / /
de nas sngon bzhin shes rab dang / /
sbyor byas 'khor lo bskyed nas gdon / /
de la spyan sogs byin brlab dang / /
thugs gsung sku yi rdo rje dang / /
dbang bskur la sogs bya ba yin / /
de nas sngon bzhin ye shes kyi / /
'khor lo dgug dang bgegs bskrad sogs / /
byas la sgo bzhi'i khro bo yi / /
sngags la dzaHsogs mthar ldan pas / /
dgug gzhug bcing dang dbang bya dang / /
ra ba dra ba la sogs bya / /
de nas lha mos sngon bzhin mchod / /
bstod dang bdud rtsi myang ba dang / /
rdul yab sbrang yab bsil yab dang / /
khams dang skyed mos tshal dag dang / /
gzims mal dang ni gdan khri dang / /
myur 'gro rta dang glang po dang / /
yid bzhin nor bu dpag bsam shing / /
rta babs dang ni bla re sogs / /
bza' btung bro mchog sna tshogs dang / /
glu gar la sogs mtha' yas mchod / /
de nas ci 'byor gzhan dag la / /
bzlas pa byas te mnyes par bya / /
bdud rtsi dang ldan dri chu yis / /
maN+Dal legs par byas nas su / /
oM hrIHSh+T+r-iHwi kr-i tA na na hUM hUM phaT phaT swA hA /
'byung po 'khor dang bcas pa thams cad aM ku sha dzaH oM hrIHSh+T+r-iH wi kr-i tA na na hUM hUM phaT phaT swA hA /
'byung po 'khor dang bcas pa thams cad kI la ya hUM phaT /
dgug dang phur bus gdab pa ste / /
de ltar byas pas 'od nyid du / /
gyur las rang rang yi ge ste / /
de las mtshan ma de las sku / /
hrIHSh+T+r-iHwi kr-i rnam bzhi ni / /
dbang po gshin rje chu lus ngan / /
'byung po me lha srin po rlung / /
ta A na na las byung ba'o / /
hUM hUM phaT dang yi ge gsum / /
nyi ma zla ba tshangs pa'o / /
phaT dang swA ste yi ge gnyis / /
sa bdag dang ni lha ma yin / /
hA ni khyab 'jug la sogs so / /
thams cad zhal gsum nyis 'gyur phyag /
dang po rang rang phyag mtshan la / /
lhag ma bde bar gshegs dang mthun / /
zhal mdog rigs kyi gtso bo 'dra / /
mig sogs brlab dang lus ngag yid / /
dbang bskur ba yang 'dra byas nas / /
gtor ma bdud rtsi bzhin brlabs la / /
lce yang brlabs te sbubs kyis su / /
rang sngags brjod pas brngub par bya / /
oM in+d+rA ya h+'+riHya ma Sh+Th-iHwa ru NA ya wi /
gu be+e rA ya kr-i /
I shA nA ya ta /
ag+na ye A /
nai r-I t+ya ya na /
bA ya be na /
tsan+d+ra ya hUM /
arka ya hUM /
brah+ma NA ya phaT /
ba su d+ha rA ya phaT /
be ma tsi tA ya swA /
sarba b+hu te b+h+yo hA /
ha ha ha ha hUM /
hi hi hi hi hUM /
de yis phyogs skyong tshim byas nas / /
'thor 'thung byas pa nang du 'gro / /
de nas dkyil 'khor zhal bsro'i phyir / /
sbyin sreg gis ni tshim bya ste / /
sbyin sreg las las 'byung ba ltar / /
zhi dang rgyas pa bya bar 'dod / /
de nas slob ma rnams gzhug phyir / /
dang por bdag nyid 'jug par bya / /
bdag nyid sku sogs byin brlab cing / /
snang ba thob par gyur pa yis / /
slob ma gzhug pa'i don du ni / /
de nyid rab tu brjod par bya / /
oM nam mkha' las byung mtshan ldan phyir / /
thog ma tha ma med pa'i mchog /
sems dpa' rdo rje che rang bzhin / /
rdo rje sems dpar deng grub mdzod / /
kun mchog dngos grub chen po ste / /
dbang phyug chen po lhag pa'i lha / /
rdo rje 'dzin pa kun gyi rgyal / /
mi 'gyur mchog tu bdag grub mdzod / /
nyes pa mi mnga' rtag pa khyod / /
'dod chags kun gyi rjes chags pa / /
'dod chags chen po dga' ba che / /
bcom ldan de nyid kyis grub mdzod / /
shin tu dag pa kun gyi mchog /
gdod nas grol bde bzhin gshegs / /
kun du bzang po kun bdag nyid / /
byang chub sems dpar bdag grub mdzod / /
dngos grub chen po kun gyi mchog / /
dbang phyug chen po phyag rgya'i mchog / /
grub pa'i rdo rje cher bstod pa / /
rdo rje snyems bdag bdag mdzod cig / /
de nas bden pa'i byin rlabs brjod / /
sems can kun gyi yid khyab cing / /
sems can kun gyi snying la zhugs / /
sems can kun gyi yab gyur nyid / /
'dod chags dam tshig mchog gyur pa'i / /
mgon po bden pa 'di yis ni / /
bdag la khyed kyis 'dod rdzogs shog /
chos rnams gzugs brnyan lta bu ste / /
dag cing gsal la rnyog pa med / /
gzung du med cing brjod du med / /
rgyu dang las las kun du byung / /
de nyid de nyid bskyed pa ni / /
de dag bden pas dkyil 'khor la / /
gzugs brnyan gsal bar slob ma ni / /
sdig med par ni thams cad mthong / /
thun mong sdom bzung slob ma ni / /
sngon bzhin sku sogs 'od gsal ba / /
yol bas bar du bcad nas su / /
kun byed bum pa'i chu yis su / /
bkrus pa'i dar ras dmar po yis / /
bu sdug de yi ngo bkab la / /
khyod su zhes ni dri bar bya / /
bdag ni skal ldan yin zhes smra / /
khyod ci dga' zhes dris pa la / /
skal ba bzang la bdag dga' zhes / /
'jug pa pos kyang smra bar bya / /
de nas phreng ba sbyin bya ste / /
u dum+WA ra man+da ra / /
yongs 'du dag ni ma li ka / /
kar ni ka yi phreng ba ni / /
legs par mnos te bus zung shig /
oM AHhUM /
bla ma slob dpon mgon rjes su / /
'bad pa chen pos dbang gi don / /
ji ltar sangs rgyas chos chen pos / /
rdo rje sems dpa' dbang bskur ltar / /
de bzhin bdag kyang dbang bskur te / /
bdag la don mchog stsal du gsol / /
gtso la yon sogs rab tu dbul / /
gtang sems yang dag bskyed par bya / /
de yi snying gar rdo rje ni / /
me tog bcas pa'i snying por bzhag /
oM sarba yo ga tsit+ta /
ut+pAd yA mi su ra ta sa ma ya s+t+wAM ho sid+hi badzra ya thA su khaM /
de ring khyod la de bzhin gshegs pa thams cad kyis byin gyis brlab par 'gyur / /
de bzhin gshegs pa thams cad kyi dam pa'i gsang chen 'di / /
dkyil 'khor du ma zhugs pa rnams la smra bar mi bya'o / /
dad pa med pa la yang mi rung ngo / /
zhes brjod par bya'o / /
tho sogs sngags kyis drang bya zhing / /
yi ge gsum gyis gzhug par bya / /
nang du sdom pa 'dzin du gzhug /
de nas tshig 'di brjod par bya / /
de ring khyod de bzhin gshegs pa thams cad kyi rigs la rab tu chud do / /
de bas bdag gis khyod kyi rdo rje ye shes bskyed par bya'o / /
ye shes gang gis khyod la de bzhin gshegs pa thams cad kyi dngos grub kyang thob par bya ste / /
gzhan lta smos kyang ci dgos / /
dngos grub 'di ni khyod kyis dkyil 'khor ma mthong ba rnams kyi mdun du smra bar mi bya'o / /
khyod ni dam tshig la 'da' bar mi rung ngo / /
de ring rdo rje sems dpa' nyid / /
khyod kyi snying la yang dag gnas / /
gal te tshul 'di smras na ni / /
de ma thag tu dral te gshegs / /
oM badzra satwa hUM /
pad gnas yig gsum 'bar ba yi / /
bdud rtsi lnga ni 'thung bcug ste / /
'di ni khyod kyi dmyal ba'i chu / /
dam tshig 'das na sreg par byed / /
dam tshig bsrungs na dngos grub ni / /
rdo rje bdud rtsi'i chu 'dis 'grub / /
oM badzrod ka ThaHde nas 'di skad smra bar bya'o / /
de ring phan chad khyod kyi phyag na rdo rje nga yin gyis / /
ngas ci smras pa'i bya ba 'di khyod kyis bya dgos so / /
nga la yang brnyas par ma byed cig /
mi bde ba ma spangs par shi ba'i dus byas te /
dmyal bar ltung bar ma 'gro shig /
de nas de ltar smra ba la / /
slob mas 'di ltar smra bar bya'o / /
de bzhin gshegs pa thams cad kyis byin gyis brlabs nas /
rdo rje sems dpa' bdag la 'bab par gyur cig /
ces smra bar bya'o / /
gsol 'debs de yi gnas bzhi ru / /
'byung chen bzhi yi dkyil 'khor ni / /
yi ge bzhi la dbyibs mdog ldan / /
ba dan la sogs mtshan byas pa / /
bsams te rlung la sogs bskyod pa / /
rdo ba dag kyang 'bab gyur na / /
sems ldan 'bab pa ci zhig smos / /
ye shes babs nas 'phar gyur na / /
tiSh+Tha badzras brtan par bya / /
lce la yi ge a bsams te / /
dge dang mi dge dri bar bya / /
de nas mig gi snang ba dri / /
me tog 'khor lo la dor nas / /
pra tIts+tsha badzra ho zhes brjod / /
slar yang blangs la mgor bcings la / /
pra ti gr-ih+na la sogs brjod / /
mtshan ma gang la bab pa ste / /
de ni de yi lha ru sbyin / /
'od 'bar oM gnyis mig tu bsam / /
rdo rje sems dpa' nyid kyis khyod / /
de ring nan tan mig phye'o / /
bla na med pa'i rdo rje'i mig / /
thams cad rab tu phye bar 'gyur / /
badzra pA sha / /
dkyil 'khor bzang po 'di la ltos / /
da ni dad pa rab tu bskyed / /
sangs rgyas gdung gi rigs su 'khrungs / /
sngags dang phyag rgyas byin gyis brlabs / /
'gro ba phun tshogs dngos grub kyang / /
khyod la mngon du phyogs par 'gyur / /
dngos grub thob phyir dam tshig skyongs / /
gsang sngags la yang brtson par gyis / /
ral gri gshin dgra nas brtsams nas / /
ji srid gtso bo'i mthar thug par / /
bstan pa'i dkyil 'khor 'jug pa yin / /
spyi bor chu yis gtor bya zhing / /
badzra a b+hiShiny+tsa brjod / /
dbu rgyan dbang yang de bzhin te / /
de nas rdo rje sbyin par bya / /
sangs rgyas kun gyi rdo rje'i dbang / /
de ring khyod la sbyin par bya / /
'di de sangs rgyas thams cad kyi / /
rdo rje zungs shig rab grub phyir / /
rdo rje dril bu 'khyud byas nas / /
bdag po'i dbang yang bskur bar bya / /
oM badzra ad+hi pa ti twaM a b+hi Shiny+tsa mAM /
spyi bor gdab tshul ming dbang bskur / /
tiSh+Tha badzra sa ma ya s+t+waM /
oM badzra sa twa twaM a b+hi Shiny+tsa mi / /
badzra nA ma a b+hi She ka ta /
slob dpon gang dang gang dag gi / /
lhag pa'i lha ni gang gang gi / /
de nas de yi mtshan dag ni / /
dpal dang kye yis mdzes par bya / /
rig pa'i dbang lnga byin nas su / /
rig sbyor brtul zhugs lung bstan dang / /
dbugs dbyung dang ni gsum du 'dod / /
hUM gis rdo rje de bskyed la / /
'di ni sangs rgyas thams cad de / /
phyag na rdo rje'i lag na 'dug / /
khyod kyis rtag tu gzung bar bya / /
phyag na rdo rje brtul zhugs brtan / /
oM sarba ta thA ga ta sid+d+hi badzra sa ma ya tiSh+Tha maM /
e Sha s+t+waM d+ha ra yA mi badzra satwa hi hi hi hi hUM /
thog ma tha ma med pa yi / /
rdo rje sems dpa' dga' ba che / /
kun du bzang po kun bdag nyid / /
rdo rje snyems bdag bdag mdzod cig / /
chos kyi dril bu gzung bar bya / /
'di de sangs rgyas thams cad kyi / /
shes rab rjes 'gro ba yi dbyangs / /
rtag par khyod kyis kyang gzung ste / /
rgyal ba byang chub mchog tu bzhed / /
chos kyi dril bu dkrol bar bya / /
srid pa rang bzhin gyis dag phyir / /
rang bzhin gyis ni 'byung bar byed / /
rang bzhin dag pa'i sems dpa' mchog /
srid pa'i mchog ni 'grub par byed / /
srid pa'i bde ba shin tu chung / /
sdug bsngal chen po dag bya'i phyir / /
shin tu bde ba dam pa'i thabs / /
dam tshig 'di ni rtag tu bskyed / /
'dod pa'i longs spyod thams cad la / /
ci 'dod par ni bstan bzhin du / /
rang gi lha yi sbyor ba yis / /
bdag dang gzhan la mchod par bya / /
ji srid 'khor ba'i gnas su ni / /
mkhas mchog bzhugs par gyur gyi tshe / /
de srid mtshungs med sems can don / /
mya ngan mi 'da' byed par nus / /
shes rab pha rol phyin pa'i thabs / /
bsod nams byin brlabs kyis bsgrubs la / /
dam tshig 'di ni rtag tu bskyed / /
dngos grub thams cad phun sum tshogs / /
phyag rgya chen po'i brtul zhugs ni / /
de yis rab tu sbyin par bya / /
de nas sdom bzung yon phul te / /
phyag byas tshig 'dis gsol ba gdab / /
byang chub rdo rje sangs rgyas la / /
ji ltar mchod chen bgyis pa ltar / /
bdag kyang rab tu bsgral ba'i phyir / /
nam mkha'i rdo rje bdag la stsol / /
'jug sgor pad+ma 'dab brgyad pa / /
dar gyis bkab par 'dug byas la / /
bkra shis tshigs bcad glu sgra dang / /
rdo rje dril bu gsil ba yis / /
skyob pa kun gyis mngon sum du / /
til gyi gang bu bzhin gang ba'i / /
rgyal bas bum pa bzung nas su / /
de nyid la ni dbang bskur bas / /
dkyil 'khor de nyid rig par bsam / /
chu dang dbu rgyan sngon bzhin te / /
rdo rje dril bu tshig 'dis sbyin / /
shes rab thabs kyi rang bzhin du / /
grub pa'i rdo rje dril bu 'di / /
khyod kyis dad pas rab zung la / /
rdo rje khyod kyis slob ma bsdus / /
ming yang sngon dang 'dra bar sbyin / /
de nas bla mas tshig 'di brjod / /
sangs rgyas kun gyi ral gri che / /
khams gsum kun gyis phyag byas pa / /
las kyi ral gri gcig pu mchog /
bdud rnams las ni rgyal bzung / /
dkyil 'khor de bzhin nyid bstan pa / /
mnyam pa nyid phyir gru bzhi ste / /
nye bar bzhag dang yang dag spong / /
rdzu 'phrul rkang pa dang dbang po / /
go rims bzhin du sgo bzhi'o / /
bsam gtan bzhi ni rta babs te / /
ting nge 'dzin bzhi kha khyer yin / /
de rten gzungs kyi rang bzhin no / /
'gro kun gdul phyir phyogs sgo na / /
rlung gis bskyod pa'i dril sgra sgrogs / /
byang chub yan lag rnam dag phyir / /
dra ba dra phyed la sogs spras / /
rnam thar brgyad ldan ka ba ste / /
rgyan bkod bkra bas mdzes pa ni / /
bsam pa thams cad yongs bskong phyir / /
sna tshogs las kyi mthar thug phyir / /
pho brang sna tshogs rdo rje 'bar / /
theg chen 'khor lo bskor ba'i phyir / /
rdo rje'i phreng bas yongs su bskor / /
sems can sems ni dgrol bya'i phyir / /
tshon rnams ye shes lnga yin no / /
dam pa'i tshogs gnyis rdzogs pa'i phyir / /
byang chub sems gang ka pA la / /
bdug pa me tog mar me dang / /
bshos dang byug pa la sogs ni / /
snyan grags byang chub yan lag dang / /
dga' dang chos zas lus bde yin / /
ngo tsha khrel yod sdom pa yis / /
bde bskyed dbyangs dang gar sogs yin / /
sangs rgyas bzhugs phyir gzhal yas khang / /
snying po len phyir dkyil 'khor ro / /
lha yi de nyid bstan bya ba / /
dad dang brtson 'grus dran ting 'dzin / /
stobs rnams dag pa sgor gnas bzhi / /
byams sogs tshangs pa'i gnas pa bzhi / /
tsartsi kA sogs lha mo bzhi / /
shin tu rnam dag la sogs lnga / /
zhe sdang gshin rje la sogs pa'o / /
'khor bas ma chags pad+ma ste / /
nyi zla byang chub sems myu gu / /
gso dang smin par byed pa'o / /
de nas byad dang na sor ldan / /
ri dwags lte ba'i dri mnam dang / /
gser gyi rna cha g.yo ba zhig /
gcig cig legs btsal dbul bar bya / /
bla mas bzhes te byin brlabs la / /
sbyor ba'i cho gas mnyes par bya / /
bde ba mthe bong srin lag gis / /
slob ma'i kha ru dbab par bya / /
bde ba'i btung ba rin chen de / /
brtan pa'i blo yis btung bar bya / /
a ho su kha zhes kyang smra / /
de nas bu mo mig yangs mo / /
mdzes shing nu ma rgyas pa zhig /
rang gi bu la sbyin par bya / /
mgo bor lag bzhag gsang ba gtad / /
de yi gzungs ma legs sbyin mo / /
de dang bde ba myang bar bya / /
de nas slob dpon shes rab dang / /
bcas pas dkyil 'khor lha de nyid / /
slob dpon las rnams bstan par bya / /
ji ltar dbang bskur la sogs 'dis / /
sangs rgyas sogs kun thob pa bzhin / /
byang chub spyod sogs gzhan dag dang / /
'dul sogs dge bas de bzhin min / /
de bas dam tshig bus srungs shig /
rtag tu sdom pa yang bsrung ngo / /
sha lnga bdud rtsi lnga bza' ste / /
de las gzhan pa'i dam tshig bsrung / /
dkon mchog gnod pa gsad bya ste / /
bud med kun kyang spyad par bya / /
pha rol nor yang blangs nas su / /
rtag tu rdzun gyi tshig kyang smra / /
rnal 'byor rgyud las gang gsungs pa / /
de ni cho ga bzhin du bsrung / /
de nas de bzhin gshegs gyur nas / /
lung bstan pa ni bya ba yin / /
g.yon gyis snying gar chos gos gzung / /
g.yas pa yis ni mchog sbyin bya / /
oM /
ngas khyod 'di ltar lung bstan yin / /
srid pa'i ngan 'gro rnams las bton / /
srid pa'i mchog tu grub pa'i phyir / /
rdo rje sems dpa' de bzhin gshegs / /
kye gshin rje mthar 'byin pa ni b+hur b+hu ba swaH de ltar lung bstan bsngags pa de / /
bla med nyid du lung bstan yin / /
de nas dbugs dbyung sbyin bya ste / /
gsang ba'i dkyil 'khor dam pa ni / /
mthong ba dang ni zhugs gyur pas / /
sdig pa kun las nges grol zhing / /
khyed rnams de nyid legs par gnas / /
bde chen theg pa 'di la ni / /
slar 'chi ba ni yod med de / /
mi tshugs pa dang mi song bas / /
cis kyang mi 'jigs dga' bar gyis / /
srid pa shin tu dag pa'i phyir / /
srid pa'i sdug bsngal las khyod bton / /
srid pa shin tu grub pa'i phyir / /
rtog pa mchog tu gyur pa yis / /
dam tshig sdom pa grub pa 'di / /
rtag tu khyod kyis bsrung bar bya / /
sangs rgyas kun gyis mthun par gsungs / /
gang zhig bskyed pa tsam gyis su / /
sangs rgyas nyid du dogs med pa'i / /
byang chub sems ni btang mi bya / /
phyag na rdo rje gang yin pa'i / /
de la sogs pa'i bka' stsal ni / /
ci rigs par ni brjod par bya / /
de ltar bka' stsal thob pa dang / /
slob ma gus dang ldan pa yis / /
bla ma'i rkang par phyag byas la / /
thams cad bsgrub par khas blang ngo / /
de nas zhi ba'i sbyin sreg ni / /
ci nus pa yang bya ba ste / /
slob ma g.yon phyogs bzhag nas su / /
de yi srin lag nas bzung la / /
sbyin sreg bsang dang bsrung ba dang / /
me tog bsdus te bla ma la / /
phul la mer dor smon lam bya / /
de ltar bya ba kun zin nas / /
de nyid gsum mthar muHldan pas / /
ye shes sems dpa' gshegs par bskul / /
de dang mthun par bskyed par bsdu / /
thog mar a ldan gsang sngags kyis / /
rdul tshon bsgrims te bsdu bar bya / /
rol mo bcas pas spyan drangs la / /
kI li kI lis chu bor dor / /
rdo rje'i skam khas phur bu gdon / /
rig pa spyan bzlas 'o mas bkru / /
ba yi lci bas dkyil 'khor byug /
de steng dga' ston la sogs bya / /
dkyil 'khor gyi ni yo byad kun / /
rdo rje slob dpon dbang bar bshad / /
de ltar bya ba las dang po'i / /
rnal 'byor pa yi bya ba yin / /
gzhan dag dbab dang sems nyid kyis / /
byas pa rmad du byung ba yin / /
de ltar dbang thob slob ma de / /
deng nyid slob dpon go 'phang 'gyur / /
de yis bsgrub pa 'bras bcas phyir / /
des ni bsgrub pa brtsam par bya / /
las kyi mthar thug rgyud 'di ru / /
thun mong ma yin 'khor lo ni / /
dgos pa ma lus kun byed pa / /
de 'dir bdag gis bri bar bya / /
rnam par snang mdzad la sogs pas / /
legs byugs dur khrod ras ma la / /
dug dang nim pa'i khu ba dang / /
khrag dang dur khrod sol ba dang / /
da du ra sogs snag tsha dang / /
rus pa'i smyu gus bri bya ba / /
gcer bu skra bshig gdong bsnyer te / /
khros pas lho ru mngon phyogs la / /
sngags bzlas rtse gcig pa yis bri / /
zlum por bskor ba gsum bya ste / /
dgu dang bcu gnyis bcu drug ste / /
le tshe rnams ni byas pa la / /
yi ge gsang sngags sa bon bri / /
dbus su zhe sdang rdo rje nyid / /
yang /
shar du gti mug rdo rje ste / /
lhor ni ser sna rdo rje yin / /
nub tu 'dod chags rdo rje la / /
byang du phrag dog rdo rje'o / /
k+She ma me da gnyis pa yi / /
gnyis pa'i phyogs bzhir lhor brtsams nas / /
shar gyi phyogs la thug gi bar / /
khro bo yum dang snod dag gi / /
re re'i gong ma mas rim bzhin / /
do yo ya /
mtshams kyi le tshe brgyad po la / /
bden bral mtshams na lha mo gnyis / /
rlung gnas mdzod ldan me mtshams snod / /
dbang ldan na ni thod pa gnyis / /
me mtshams na ni sgo srung gnyis / /
dzA /
sa ru Na ni rats+tsha ni / /
kun ming thog ma dbus su ste / /
a /
lho ru ser sna ral gri 'dzin / /
nub tu chags dang dbyangs can ma / /
byang du phrag dog bden bral snod / /
shar du gti mug dang tho ba / /
mar me do yo k+She ya / /
sngags ming bskul tshig bcas pa dang / /
yi ge gnyis par ming bcug pa / /
spel zhing spel zhing bri bar bya / /
de ltar bris pa'i 'khor lo ni / /
lugs dang lugs min bar byas la / /
do da yo k+She ya gnas la / /
gnas pa phyi nang so so yi / /
phyogs mtshams bye brag bklag pa dang / /
phyi nang thun mong phyogs mtshams su / /
bklag pa dag ste gnyis su 'dod / /
gnas pa sde tshan so so ni / /
gtso bo khro bo lha mo dang / /
ban+d+ha bzhi ru shes bya ste / /
sdom dang so sor bklag par bya / /
ya k+She ma me da pAts+tsha ni rA / /
dzA sa do ru Na yo ni ra / /
yi ge bcu bdun dbang byas nas / /
rnam pa dgu ru bklag pa yin / /
rtsa ba'i sngags su gdon pa la / /
yi ge sum cu rtsa gnyis kyang / /
rkang pa bzhi ru gdon pa dang / /
so sor phye ste gdon pa'o / /
ya ma rA dza la sogs pa'o / /
dang po dang 'og mtha' ltag mtha' / /
gtso bo lnga ru bstan pa yin / /
dang po tha ma yi ge brgyad / /
gshin rje dgra nyid shes par bya / /
ya ya ya ya /
ya ya ya ya / /
dang po mgo mtha' mtha' ma'i ltag / /
ser sna rdo rje yin par 'dod / /
ma ma /
dang po'i mtha' ltag gnyis dang mgo / /
'dod chags rdo rje'i yi ge yin / /
me me /
gnyis pa'i mtha' ltag gsum dang 'og /
phrag dog nyid du bstan pa yin / /
da da /
gsum pa'i mtha' ltag bzhi dang 'og /
gti mug rdo rje'i yi ge yin / /
k+She k+She /
rkang pa dang po'i dbu ma bzhi / /
khro bo gcig dang lha mo gsum / /
rA dza sa do / /
rkang pa gnyis pa'i dbu ma bzhi / /
lha mo gnyis dang thod pa gnyis / /
do ru Na yo / /
rkang pa gsum pa'i dbu ma bzhi / /
snod chen gsum dang khro bo gcig / /
yo ni rA ya /
rkang pa bzhi pa'i dbu ma bzhi / /
khro bo bzhi ru shes par bya / /
yats+tsha ni rA / /
'jug pa dang ni ldog pa dang / /
'phel dang 'grib dang mu bzhi dang / /
thun mong dang ni rnam pa drug /
gcig gnyis gsum bzhi gong nas 'phel / /
gsum gnyis gcig dang zad mthar thug /
rA do ru yo /
ni rA yats+tsha ni rA /
dzA sa do na yo ya /
mtha' ma gcig dang gong ma gsum / /
'og ma gnyis dang gong ma gnyis / /
'og ma gsum dang dang po gcig / /
ma 'dres bzhi dang mu bzhi'o / /
'jug dang ldog dang thun mong ni / /
gong du bstan pas shes bya ste / /
'jug ldog phyogs kyi gtso bo la / /
thun mong phyi yi phyogs la'o / /
dgu dang brgyad kyi yi ge ni / /
bcu bdun dag ste lha ru 'dod / /
re re'ang mgo dang mthar ldan par / /
gsang sngags gdon par bya ba yin / /
dbus kyi phyogs min stong pa ru / /
sa bon gnyis par ming spel bri / /
rim pa gsum pa'i le tse ni / /
bcu drug pa la bri bya ba / /
sngags ming bskul tshig bcas pa dang / /
yi ge gnyis par ming bcug pa / /
spel zhing spel zhing bri bar bya / /
de ltar bris pa'i 'khor lo ni / /
lugs dang lugs min gnyis byas la / /
so sor mthun par mgo sprad la / /
til te phyi rol mar khus byug / /
thod pa gnyis ni kha sbyar bar / /
mar khus khrag blugs der bcug la / /
skud pa sngon pos khris bdun dkri / /
de la me tog nag po dang / /
dus sogs nag pos mchod par bya / /
rgyal po'i sgo khang sa dang ni / /
grog khyim la sogs sa dag las / /
gshin rje'i dgra yi sku bya ba / /
'khrugs pa zhal gcig phyag gnyis pa / /
khru gang tsam gyi tshad byas la / /
de yi mdun du dkyil 'khor ni / /
gnag pa khrag gis chag chag can / /
byas la de steng spos chen dbul / /
de nas bdag gi gsang sngags ni / /
bskul tshig ldan par rab tu bzlas / /
khro bo'i rgyun ni rnam spros te / /
gzas pa'i lus las go cha dang / /
srung ba phrogs nas bdag la thim / /
de nas de ni gos med cing / /
sdug bsngal sna tshogs pas gzir bsam / /
de bkug mthar byed lto bar gzhug / /
khro bo gcan gzan sna tshogs kyis / /
gshin rje gshed kyi lto ba nas / /
rkang dang rgyu ma khrag tshil bu / /
phyogs bcur khyer nas 'gro bar bsam / /
de ltar brtan par gyur pa dang / /
shing gcig dur khrod la sogs par / /
gshin rje'i lto bar bcug la sba / /
'khor lo dgos pa kun byed 'di / /
so so'i bye brag shes byas la / /
zhi sogs las rnams thams cad ni / /
ji ltar mngon par dga' bar bya / /
la li badzra zhes bya nus pa kun dang rnam bral yang / /
bla ma'i rjes 'brangs dad pas de yi phyogs tsam gzung bya ste / /
dkyil 'khor cho ga 'di byas dge ba dri med gang yin pa / /
de yi 'gro kun gshin rje ma lus mthar phyin byed gyur cig /
gshin rje gshed kyi dkyil 'khor gyi cho ga / /
gshin rje gshed 'byung ba zhes bya ba /
slob dpon chen po la li ta badzra'i zhal snga nas mdzad pa rdzogs so // //
rgya gar gyi mkhan po a mo g+ha badzra dang /
bod kyi lo tsA ba cog gru shes rab bla mas bsgyur cing zhus te gtan la phab pa'o / /
[ ]
