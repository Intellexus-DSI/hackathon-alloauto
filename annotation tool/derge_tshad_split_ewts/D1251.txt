@## / /
rgya gar skad du /
rat+na dzA la sA d+ha rna nA ma /
bod skad du /
rin chen 'bar ba zhes bya ba'i sgrub pa'i thabs /
dpal rdo rje mkha' 'gro ma la phyag 'tshal lo / /
rtog pas brtags pa'i gnas don ji snyed la / /
khyab par bzhugs nas de dag sdud mdzad pa / /
shes rab thabs gnyis dga' bzhi thig le bzhi / /
sku bzhi spros pas 'gro don mdzad 'dud / /
ha cang rgyas dang ha cang bsdus pa yis / /
'jigs pa bdag dang de 'dra rnams kyi phyir / /
kye yi rdo rje'i bya ba'i rim pa'i lam / /
rin chen 'bar ba zhes bya'i sgrub thabs brtsam / /
rnal 'byor pa gang nyan thos dang / /
byang chub sngags spyod rim par gus / /
dal zhing zab la rig kun mkhas / /
sngags rgyud sbyor bas bde byed cing / /
rdo rje dril bu'i ye shes dang / /
lha dang dkyil 'khor sbyin sreg dang / /
sngags dang rdul tshon gtor ma dang / /
dbang bskur de nyid bcu rig pas / /
dur khrod chu 'gram shing gcig dang / /
ri dang tshang tshing bya skyibs sogs / /
me tog 'bras bu sogs rgyan par / /
bdud rtsi lnga dang dris byugs nas / /
sgrub pa'i sngon du bsnyen pa bya / /
de med na ni 'grub mi 'gyur / /
las kyi cho ga gang dag la / /
nye bar bsnyen pas 'grub 'gyur ba'o / /
dngos dang dngos bral kun ngo bo / /
kye yi rdo rje 'khor bcas la / /
mchod gtor ldan par thun bzhir bsgom / /
thun mtshams bzlas pa 'bum mam khre / /
yang na mtshan bzang mthong ba ste / /
tshogs 'phel bgegs zhi don grub pa'o / /
dpal kye'i rdo rje'i bya ba'i rim pa'i lam las bsnyen pa'i bya ba ste dang pa'o // //
mkhas pas grong dang grong khyer dang / /
ri bo 'am sa phyogs nyams dga' ba'am / /
me tog tshal dang dben gnas dang / /
rgyal sras khyim mam dkyil 'khor sar / /
dkyil 'khor mchog 'di bri ba'i phyir / /
dang por sa ni legs par brtag /
chu ni g.yas 'khor shar dang byang / /
dma' ba dkar sogs gru bzhi sogs / /
brkos nas slar bkang lhag gyur pa / /
khru phyed brkos nas chu yis dgang / /
gom pa brgyar ni 'gro bar bya / /
myur 'ongs de ltar nyid nas bsngags / /
u dum+WA ra n+ya gro d+ha / /
a shwa d+tha dang pA la sha /
ba ku la dang a rdzu nar / /
bcas pa rus sbal rgyab 'dra spang / /
rang bdag sbyor bas gtor ma sbyin / /
de nas sa ni bslang bar bya / /
sa phyogs 'dir bdag che ge mo / /
dkyil 'khor rgyal po kye rdo rje / /
bzhengs kyis 'di na gnas pa'i bgegs / /
'di nas gzhan du 'gro bar gyis / /
dgun zlar ba sogs brtsams te / /
zla ba gsum lto 'phye'i mgo / /
lho dang nub dang shar / /
bltas te g.yon pa'i zur gyis nyal / /
pus mo lte ba rked tsam du / /
dngos grub rjes mthun lto nas brko / /
phub ma gseg ma rdo ba dang / /
shing bu sol ba la sogs dor / /
rin chen 'bru sman nang du gzhug /
de nas shin tu 'thas par brdung / /
gal te de ltar ma nus na / /
mkhar bsams lag mnan sngags 'di bzla / /
oM ha na ha na kro d+ha hU~M phaT /
oM b+hu khaM hU~M / /
sa nam mkhar byin gyis brlab pa'o / /
mchod dang gtor mar ldan par ni / /
rim bzhin bsgoms te mtshan ma brtag /
bkra mi shis na spong ba 'am / /
drag po'i sbyin sreg zhi ba'ang bya / /
de nas srung ba'i 'khor lo yis / /
bgegs dgra tshar bcad bsrung bar bya / /
rdo rje ra ba bla re gur / /
hU~M las gsal bar bsgom par bya / /
der ni 'khor lo ser po 'bar / /
rtsibs bcu b+hU~M las bsgom par bya / /
der ni hU~M bcu'i sbyor ba las / /
khro bo bcu ni rim par dgod /
gshin rje mthar byed shes rab mthar / /
pad+ma mthar byed bgegs mthar byed / /
Tak+ki khro bo dbyug pa bzhin / /
stobs chen mi g.yo mgon po dang / /
gtsug tor gdugs ni dkar po dang / /
rdo rje zhabs 'og gnas pa'o / /
rdo rje khro bo skyes bu che / /
thams cad zhal gcig phyag gnyis pa / /
snying gar g.yon pa'i khu tshur mdzub / /
g.yas na rang gi mtshon cha 'chang / /
gshin rje gsod pa'i dbyig tho ste / /
gzhan gyis mi thub rdo rje dbyig /
rta mgrin la ni dbang mchog dmar / /
mi phyed bdud rtsi thab sbyor la'o / /
Dak+ki rgyal po lcags kyu ste / /
dbyig sngon can la rang gi ming / /
stobs kyi rgyal po rtse gsum pa / /
mi g.yo mgon po rdo rje ste / /
tsha skyob dkar po rgyal po yi / /
chos kyi 'khor lo rnam par bsgom / /
gtun shing rdo rje rkang 'og la'o / /
zhabs g.yon brkyang bas gnas ba'o / /
dbang po sngon po'i rnam pa ltar / /
mthar byed rnam par bsgom par bya / /
gzhan gyis mi thub rdo rje ni / /
'jigs byed zla ba'i nor bu 'dra / /
pad+ma'i khro bo dmar po che / /
rdo rje bdud rtsi bdag nyid gnag /
mtshams kyi khro bo cher gnag cing / /
spyi bor rdo rje 'chang ba 'dzin / /
gshin rje rnam snang nyid kyis te / /
rdo rje sems dpa' dbyig pa can / /
pad+ma'i khro bo rnams gzigs rjes / /
rdo rje sems dpas thal sbyor la'o / /
rdo rje dkyil 'khor dbus gnas par / /
rdo rje nyi ma bsgom par bya / /
'og du pad+ma'i gdan bsams nas / /
khro bo bcu rnams bsgom par bya / /
srung ba'i 'khor lo gzi brjid che / /
bskal pa'i me lta 'bar ba ste / /
'khor zhing rab tu mi g.yo bar / /
dpag tshad brgya yi tshad tsam mo / /
oM ra k+Sha ra k+Sha hU~M hU~M hU~M phaT swA hA / /
dpal kye'i rdo rje'i bya ba'i rim pa'i lam las sa'i cho ga'i bya ba ste gnyis pa'o // //
blo ldan 'khor lo'i sa dbus su / /
legs ldan sngon 'gro nas brtsams te / /
mchog bstod par gyi sbyor ldan pas / /
sangs rgyas rnams la gsol ba gdab / /
ma lus phyogs bcu na bzhugs pa'i / /
mgon po bdag la dgongs su gsol / /
rdo rje 'chang chen che ge mo / //
bdag ni kyai yi rdo rje yi / /
dkyil 'khor mchog 'di 'bri bar byed /
bdag gi bsgrub bya bsgrub pa'i phyir / /
mthu chen ldan pa khyed rnams kyis / /
dkyil 'khor byin gyis brlab tu gsol / /
dpa' bo rdo rje dril 'dzin la / /
slob ma 'am 'khor sprul gsol ba gdab / /
de bzhin gshegs pa kun zhi ba / /
de bzhin gshegs pa kun gyi gnas / /
chos kun bdag med pa yi mchog /
dkyil 'khor dam pa bshad du gsol / /
mtshan nyid thams cad yang dag rdzogs / /
mtshan min thams cad yang dag spangs / /
kun du bzang po sku yi mchog /
dkyil 'khor dam pa bshad du gsol / /
zhi ba chos mchog las byung ba / /
ye shes spyod pa rnam spyod mdzad / /
kun du bzang po gsung gi mchog /
dkyil 'khor dam pa bshad du gsol / /
sems can kun gyi sems chen po / /
rang bzhin dag pa dri ma med / /
kun du bzang po thugs kyi mchog / /
dkyil 'khor dam pa bshad du gsol / /
langs te mkha' bzhugs rgyal phyag bya / /
sangs rgyas kun sbyor nga rgyal bskyed / /
sangs rgyas rdo rje sems dpa' bdag / /
rdo rje nyi ma'ang bdag nyid de /
don yod rdo rje chos bdag nyid / /
sangs rgyas kun gyi bdag nyid yin / /
de nas kye rdor khros bltas nas / /
'khor lo mkha' la gdegs par bya / /
yi ge ma Tas nyi zla'i mig phyir /
dus thams cad sbar ba dang / /
blo ldan 'gro la bltas nas ni / /
'khor lo'i sa ni yongs su bskor / /
rkang 'og rdo rje 'bar ba dang / /
rdo rje gsor bar shin tu brtson / /
rol pa'i rdo rje 'gros kyi gar / /
mche ba gtsigs bcas hU~M sgrogs pas / /
me tog snyim pa'i sbyor bas bya / /
spos la yal ga'i sbyor ba nyid / /
mar me mthe bong brtan par bya / /
byug pa de yi rnam pa yang / /
lag pas mig dang de bzhin rna / /
rkang pa zur gyi g.yas phyogs su / /
pheg rdob pa yi sbyor bas bya / /
de bzhin du yang g.yon du bskor / /
rgyun gyi gar byas de 'og tu / /
bskyod pa'i gar byas de yi rjes / /
myur bskor de bzhin gar byas te / /
'khor lo bzhin du 'khor bar bya / /
g.yas brkyang ba dang g.yon brkyang ba / /
mnyam pa'i rkang stabs dang /
rdo rje'i rkang stabs dang /
dkyil 'khor dang /
sna tshogs thams cad dang /
rus sbal gyi rkang stabs dang /
bung ba'i dra ba dang /
rgya mtsho bskyod pa dang /
ri bo'i mchog dang /
mdzes pa'i gom pa dang /
khro bo'i gom pa ste rkang stabs kyi bkod pa'o / /
ral gri lugs dang /
'khor lo'i tshul dang /
rin po che'i tshul dang /
pad+ma'i lag pa dang /
ral gri'i lag pa dang /
mdung gi tshul dang /
gzhu'i tshul dang /
dbyig pa'i tshul dang /
dbyig tho'i tshul dang /
gtun shing gi tshul dang /
rdo rje rtse gcig pa'i tshul dang /
kha bcu pa'i tshul dang /
ral gri bu mo'i tshul dang /
sna tshogs dbyig pa'i tshul dang /
mdung gi tshul dang /
gong bu skyong ba'i tshul dang /
'phan gnyis pa dang /
'phan gsum pa dang /
me tog gi tshul dang /
bdug spos kyi tshul dang /
mar me'i tshul dang /
dri'i tshul dang /
lA s+ye'i lag pa dang /
phreng ba'i lag pa dang /
glu'i lag pa dang /
gar gyi lag pa dang /
gling bu'i lag pa dang /
pi wang gi lag pa dang /
rdza rnga'i lag pa dang /
ku mu ta'i lag pa ste /
lag pa'i bkod pa'o / /
rdo rje'i skyil krung dang /
sems dpa'i skyil krung dang /
pad+ma'i 'dug stangs dang /
bzang po'i 'dug stangs dang /
skyil krung phyed pa dang /
bkra shis kyi 'dug stangs te /
'dug stangs kyi dgod pa'o / /
sgeg pa'i ro dang /
dpa' bo'i ro dang /
mi sdug pa'i ro dang /
rgod pa'i ro dang /
drag po'i ro dang /
'jigs su rung ba'i ro dang /
zhi ba'i ro dang /
rngam pa'i ro dang /
snying rje'i ro dang /
drug gis rjes su bskyed pa'i glu dang /
drang srong gi rjes kyi glu dang /
dri za'i rjes kyi glu dang /
bar ma'i rjes [(]gyi [,]kyi [)]glu dang /
lnga pa'i rjes kyi glu dang /
blo gsal gyi rjes kyi glu dang /
'khor nyan pa'i glu'o / /
nyung ngu'i dbye ba dang /
sgrol ba'i dbye ba dang /
'jigs pa'i dbye ba dang /
gang ba dang /
dbye ba phyed phyi ba dang /
rnam par 'dre ba dang /
'dod chags gnyis mtshungs par byed pa dang /
dkyus gsum len par byed pa dang /
lkog ma nyed pa dang /
rkan nyed pa dang /
lce nyed pa dang /
so nyed pa ste glu'i dgod pa'o / /
sa gzhi yongs bzung dus su yang / /
dam tshig 'di ni rab bskul ba /
ye shes rdo rje can gyis bya / /
'di ni dam tshig rim pa mchog /
lus ngag sems la gnas pa yi / /
bgegs kyi tshogs rnams thams cad nyon / /
nga ni snying rje'i stobs dpal ldan / /
srung ba'i 'khor lo sbyor ba po / /
rdo rje yis ni gsal ba'i lus / /
sku gsum las ni skyes pa spro / /
gal te las la 'da' byed na /
'jig par 'di la the tshom med / /
lus srul po dang kha cig gang / /
bde chen ye shes 'byung ba dang / /
rdo rje sems dpa'i rang bzhin skyes / /
zur cig bgegs ni chen po rnams / /
na maHsa man+ta bud+d+he b+h+yon mo badzra khro d+hA ya /
ma hA daM Sh+To ta ka Ta b+hai ra wA badzra san+do ha da rbA ya /
a mr-i ta kuN+Da li hU~M phaT ces bya ba'am /
na maHsa man+ta kA ya bA ka tsi t+ta badzra na ma /
na mo badzra kro d+hA ya /
ma hA daM Sh+To ta ka ra b+hai ra bA ya /
a si mu sa la /
pa ra shu sha gr-i hi ta ha stA ya /
oM a mr-i ta ku N+Da li /
kha kha khA hi khA hi /
tiSh+Tha tiSh+Tha /
ban+d+ha ban+d+ha /
ha na ha na /
da ha da ha /
gardza gardza /
bi s+pho Ta ya bi s+pho Ta ya /
sarba badzra bi g+h+naM /
bi nA ya kA na /
ma hA ga Na pa ti /
dzi pi ta a n+ta ka rA ya /
hU~M hU~M phaT phaT ces brjod par bya'o / /
de ltar sa ni yongs bzung la /
bgegs med phyir ni phyur bu gdab / /
stong du bgegs 'joms khro bo la /
smad du rtse gcig bsams nas gdab / /
oM sum+b+ha ni sum+b+ha hU~M /
gr-ih+Na gr-ih+Na hU~M /
gr-ih+NA ba ya gr-i h+NA pa ya hU~M /
A na ya ho b+ha ga wA na /
bid+yA rA dzA hU~M phaT /
oM g+ha g+ha /
g+hA ta ya g+hA ta ya /
sarba du Sh+TaM phaT /
kI la ya kI la ya sarba pA paM phaT /
hU~M hU~M hU~M badzra kI la ya phaT /
badzra d+ha rod A dz+nyA pa ya ti kA ya bA ka tsi t+tA badzra naM kI la hU~M phaT /
bgegs med sa ni phyogs bcings nas / /
de nas lhag par gnas par bya / /
mchod gtor rgya chen bshams nas kyang / /
dkyil 'khor dbus su dris byugs nas / /
lha mo bskyed de mchod byas la / /
lhag par gnas te gshegs su gsol / /
kye yi rdo rje khros mchod pa'i / /
ma ma rin chen sna tshogs 'dzin / /
lha mo khyod ni dbang du gyur / /
che ge mo bdag dkyil 'khor 'dri / /
lha yi gnas su nges pa der / /
ba yi lnga dang dri zhim sogs / /
sa byugs me tog tshom bu dgram / /
mkhas pas lha yi gnas de la / /
dkyil 'khor rang sngags yi ges sprul / /
spyan drangs mchod bstod bar du bya / /
de nas slob ldan pus btsugs te / /
lag par spos thogs gsol ba gdab / /
bcom ldan kye yi rdo rje mchog /
rdo rje 'dzin rgyal phyag 'tshal lo / /
slob ma rnams la brtse ba dang / /
khyed rnams la yang mchod pa'i phyir / /
thugs rje'i bdag nyid can rnams kyis / /
dkyil 'khor bdag ni 'dri bar bgyid / /
bcom ldan bdag ni gus pa la / /
de ni gnang ba mdzad pa'i rigs / /
sangs rgyas 'gro 'khor bya don stsol / /
byang chub sems dpa' 'bras gnas dang / /
gang gzhan gsang sngags lha rnams dang / /
'jig rten skyong ba'i lha rnams dang / /
gang yang 'byung po mthu can dang / /
gang su lha yi spyan mnga' ba'i / /
sems can bstan la dga' ba rnams / /
bdag la dgongs par mdzad du gsol / /
bdag ming 'di zhes bgyi ba yis / /
kye yi rdo rje'i dkyil 'khor ni / /
'gro ba dag par bya ba'i phyir / /
yo byad ci 'byor bas 'dri na / /
deng bdag slob mar bcas pa la / /
thugs ni brtse bar dgongs nas su / /
dkyil 'khor du ni tshogs pa kun / /
byin gyis brlab pa mdzad du gsol / /
de ltar lan gsum gsol btab nas / /
bum pa lhag par gnas par bya / /
bum pa nag po ra ri med / /
mgrin pa ring ba lto che ba /
dkar pos byugs te mtshan mas gdab / /
kha rnams yal ga gos rgyan du / /
til dang gro dang sran ma dang / /
nas dang 'bras ni 'bru lnga'o / /
ha sa de ba ka pi re / /
kri ta dzaM li bri ha pa la / /
kani ka ni sman lnga yin / /
gser dngul mu tig byu ru dang / /
nor bu rin chen lnga / /
mar dang 'o ma sbrang rtsi mngar / /
lan tshwa spos dang dri bzangs gzhug /
hU~M bdun bzlas pa'i srad bu dkar / /
me tog phreng btags rdo rje ni / /
dri chur bcug pa steng du gzhag /
bum par lha bskyed mchod nas ni / /
phreng ba'i mgo nas lag bzung la / /
nyin re bzhin du thun gsum du / /
gtor ma byin zhing bzlas par bya / /
de nas bum pa so sor gzhag /
las kun byed pa byang shar du'o / /
slob ma yan lag kun rdzogs shing / /
shin tu dul dang spyod pa zhi / /
chos gsum la ni mngon dga' zhing / /
theg pa che la dga' ba'i blo / /
sngags dang rgyud la sbyor ba dang / /
bzo sogs thams cad rtog 'dod cing / /
sbyor dang bsam gtan dga' ba dang / /
nyan dang klog la brtson pa dang / /
rtag tu bla ma gus 'dod dang / /
sbyin pa la sogs dge la dga' / /
de bzhin 'dod la mi dga' ba / /
longs spyod la ni mi gnas pa / /
nga rgyal khro ba med pa gzung / /
gang zhig tshul khrims 'tshal ba dang / /
slob dpon dang ni rgan pa'i lha / /
sems can kun la smod pa dang / /
ngan pa'i bdag nyid gdug sems dang / /
rtag tu sdig pa'i blo ngan dang / /
tshig rkyal ngag rtsub smra ba rnams / /
'di dag 'dra ba spang bar bya / /
gal te bde gshegs dgongs pa ni / /
sgrub pa don gnyer brtson ldan na / /
gzugs ngan yon tan med pa 'am / /
dman pa 'am lhag gnas bya bar rigs / /
ston pas de la 'di skad brjod / /
tshe 'di'i 'bras bu 'dod mi bya / /
tshe 'di 'dod par gyur pa la / /
'jig rten pha rol don mi 'gyur / /
'jig rten pha rol don gnyer skyes / /
'jig rten 'di yi 'bras bu rgyas / /
de phyir 'bras bu mchog 'dod bya / /
de skad brjod nas slob ma de / /
rtag par bsams la gsol ba gdab / /
dga' chen khyod bdag ston pa pas / /
slob dpon khyod ni dgongs su gsol / /
byang chub chen po'i tshul bstan pa / /
mgon po chen po bdag 'tshal lo / /
dam tshig de nyid stsal du gsol / /
byang chub sems kyang bdag la stsol / /
sangs rgyas chos dang dge 'dun te / /
skyabs gsum dag kyang bdag la stsol / /
thar pa chen po'i grong mchog tu / /
mgon po bdag ni 'jug par 'tshal / /
de skad lan gsum brjod par bya / /
de nas dpa' bos slob ma yi / /
yon tan dmigs byas tshig 'di brjod / /
khyod ni tshul chen snod yin te / /
bu tshur theg pa chen po yi / /
gsang sngags spyod tshul cho ga ni / /
khyod la yang dag bstan par bya / /
rdzogs pa'i sangs rgyas gang 'das dang / /
de bzhin gang dag ma byon dang / /
da ltar byung ba'i mgon po rnams / /
'gro la phan phyir bzhugs pa rnams / /
de dag kun gyi gsang sngags kyi / /
cho ga bzang po 'di mkhyen nas / /
dpa' bos byang chub shing drung du / /
thams cad mkhyen pa mtshan med brnyes / /
gsang sngags spyod pa mnyam med de / /
shAkya seng ge skyob pa yi / /
bdud sde shin tu mi bzad pa / /
dpung chen dag kyang de yis bcom / /
de bas kun mkhyen thob bya'i phyir / /
bu yis blo gros 'di gyis shig / /
de ltar slob ma la gdams nas / /
'di skad ces kyang brjod du gzhug /
bdag gis thog ma med dus nas / /
log rtog dbang gis sdig bgyis pas / /
thugs rje'i mnga' bdag khyed rnams kyi / /
spyan sngar bshags bgyid slan chad sdom / /
rgyal dang de yi sras rnams dang / /
'gro ba'i bsod nams ma lus pa / /
de la yang dag yi rang zhing / /
byang chub dam par bsngo bar bgyi / /
gang dang gang gis 'dul 'gyur ba / /
de dang de yi skur ston pa / /
sna tshogs gzugs nor ji lta bu'i / /
rdzogs sangs rgyas la skyabs su mchi / /
kun rtog ma lus dag gyur pa / /
rang rig yang dag ye shes bskyed / /
lhan cig skyes dga'i ngo bo nyid / /
dam pa'i chos la 'ang skyabs su mchi / /
go rims ji bzhin dbang bskur thob / /
ma log lam 'di nges gnas dang / /
sras mchog 'khor 'dus tshogs mchog la / /
rtag tu bdag ni skyabs su mchi / /
yang dag ye shes me bo che / /
gti mug mun pa bsal ba dang / /
sgrib pa ma lus sbyang ba'i phyir / /
byang chub mchog tu sems bskyed do / /
rgyal sras dpa' bo rnams kyi lam / /
spyod pa dpag yas gang yin dang / /
ma bcos ji bzhin gnas lam la / /
da ni yang dag gnas par bgyi / /
de nas bla mas byang chub sems / /
ma skyes pa ni bskyed par bya / /
bskyed pa slar yang dran du gzhug /
las kun byed pas bsrungs nas ni / /
snying ga lkog ma spyi bo ru / /
rdo rje pad+ma 'khor lo dag /
hU~M AH oM las de dag dgod / /
spos chu rdo rje khu tshur dag / /
snying ga lkog ma spyi bor gtug /
de bzhin hU~M AH oM brjod bya / /
oM AHhU~M brjod / /
me tog la sogs rim bzhin byin / /
spyi bor me tog mdun du spos / /
mar me dri ni snying ga ru / /
kun byed bzlas nas gus pa yi / /
slob ma rnams la sbyin par bya / /
a shwa ta u dum bA ra yi / /
so shing sor ni bcu gnyis pa / /
ma yo ma gas srog chags med / /
rtse mo me tog bcas pa byin / /
shar ram byang du kha bltas gzhag /
bcas nas ltos pa med par ni / /
ba ko tsam tu byugs par dor / /
zhi ba la sogs dngos grub bstan / /
'thor 'thung skyor chu lan gsum blud / /
oM A dzi hwa saM bar+d+ha ni hU~X phaT /
so shing la bzlas pa'i sngags so / /
oM hrI bi shud+d+ha sarba d+ha rmA sarba pA paM ni Sh+tsa s+ye sho d+ha ya sarba bi ka lpa na a pa na ya hU~M /
'thor 'thung blud pa'i sngags so / /
bdud rtsi 'khyil ba'i sngags bzlas pa'i / /
srung skud dpung pa g.yas par btags / /
ku sha'i snying po rtse ma nyams / /
d+hi las byung ba bsam par bya / /
dang por spyi bor gcig gzung bya / /
gzhan dag sngas dang stan phyir byin / /
'jig rten du ni kun mkhyen rnams / /
u dum bA ra'i me tog bzhin / /
brgya lam na ni res 'ga' zhig /
'byung 'gyur yang ni mi 'byung ngo / /
gsang sngags spyod pa'i tshul 'byung ba / /
de bas kyang ni dkon pa de / /
gang zhig mnyam med sems can don / /
mya ngan mi 'da' byed par nus / /
bskal pa bye ba du mar ni / /
sdig pa byas par gyur pa gang / /
de kun dkyil 'khor 'di 'dra bar / /
mthong bas 'byang bar 'gyur ba ste / /
grags pa mtha' yas sngags spyod pa'i / /
tshul la gnas pa smos ci dgos / /
skyob pa gsang sngags bzlas na ni / /
go 'phang bla na med par 'gyur / /
gang dag spyod pa mchog 'di la / /
blo gros shin tu mi g.yo ba / /
de dag gis ni ngan 'gro'i rgyun / /
sdug bsngal kun 'byung rab tu 'chang / /
bdag nyid chen po khyed rnams kyis / /
rnyed pa mnyam med de ring rnyed / /
gang phyir rgyal ba sras bcas pa / /
bdag nyid chen po kun gyis ni / /
bstan pa 'di la khyed rnams kun / /
yongs su bzung ste skye bzhin pa / /
de phyir khyed rnams theg can la / /
sang ni rab tu snye bar 'gyur / /
theg pa chen po cher 'byung ba'i / /
lam mchog 'di ni dpal dang ldan / /
khyed rnams der ni dong bas na / /
rang 'byung skal pa chen pa / /
'jig rten thams cad mkhyen pa yi / /
de bzhin gshegs pa rnams su 'gyur / /
don bshad srung ba byas nas ni / /
ku sha'i stan la nyal du gzhug /
rmi lam gang dag ci mthong ba / /
de kun dang por nga la smros / /
rmi lam bzang ngan dris nas ni / /
mi dge thab sbyor dag gis gzhom / /
dpal kye rdo rje'i bya ba'i rim pa las / /
sta gon bya ba ste gsum pa'o // //
mkhas pas mnyam zhing yid 'ong bar / /
ba yi lnga dang bdud rtse lnga / /
dri zhim chu yi legs byug pa / /
phyi yi rgya ni khru bdun pa / /
nang gi khru gsum mthe bong gsum / /
dkyil 'khor thig ni gdab par bya / /
thig skud gsar pa mdzes par ldan / /
rigs lnga'i sa bon de mdog byung / /
ye shes lnga ldan srad bu gang / /
lnga phrag lnga ni rnam phye ba / /
nyi zla'i 'bar mig lcags kyus dgug /
las kun byed pa'i srad bu yang / /
gtsang mas legs bkal dri zhim dang / /
bdud rtsis spang zhing yi ge gsum / /
thig 'dzin grogs dang bsgril bar bya / /
dz+dza yis btang zhing rang yang zlo / /
khu tshur g.yon pas lte bar gzung / /
nub dang shar nas blo ldan gyis / /
mkha' dang /
'og gi thig gdab bya / /
oM badzra sa ma ya sU tra mA ti kra ma hU~M /
nam mkha' gang ba'i bde gshegs rnams / /
khyed kyis 'gro don mdzad dus lags / /
thig gi sgra yis bskul nas ni / /
de rnams 'dir ni gshegs su gsol / /
ltas ngan gyis ni dngos mi 'grub / /
thig skud chad na slob dpon 'chi / /
ring thung khyer na nad kyis thebs / /
phyogs 'khrul ba yis slob ma dang / /
slob dpon la yang nyes par gsungs / /
slob dpon slob ma shar nub tu / /
bltas te tshangs pa'i thig gdab bya / /
'phel 'grib med pa'i shing shun sogs / /
phyed dang phyed du bgos byas la / /
phyed kyi phyed na lho byang du / /
bya rog rjes btsal tshangs thig gdab / /
de nas dkyil 'khor phyed tshad kyi / /
g.yas dang g.yon du rgya gram bya / /
shar nub phyogs dang lho phyogs thig /
byang lho shar nub bltas pas gdab / /
mer gnas rlung bltas bden bral nas / /
dbang ldan bltas te tshangs thig gdab / /
phyed la phyed phyed phyed du bgo /
tshangs thig ngos rer brgyad brgyad 'gyur / /
dang po phyed rgyab de nang phyed / /
sngar byas sgo khyud phyed nyid dkyil / /
gnyis pa phyed phyed dang po la / /
phyed phyed byas pa logs zhes bya / /
de rgyab me tog chun 'phyang te /
de rgyab rta babs ka ba yin / /
gsum pa'i phyed rgyab de phyed nang / /
rdor phreng bzhi pa lha snam yin / /
lnga pa'i phyed phyed dang po la / /
phyed phyed byas pa tshon lnga'i gnas / /
bar gnyis 'dod yon mthar lngar byas / /
sgo 'gram rin chen pha gu 'ang de / /
drug pa'i phyed nang mu tig phreng / /
de rgyab phyed nang phyed phyed byas / /
ya phubs tha ma rdo rje gdung / /
bdun pa rta babs dag tu 'gyur / /
brgyad pa pad+ma 'khor lo gdugs / /
de rgyab nyi ma'i dkyil 'khor te / /
sna tshogs pad+ma rdo rje rwa / /
me 'od rim bzhin bskor bar bya / /
de nas mkhas pas tshon rnams la / /
b+hUM aM dzr-IM khaM hU~M rnams kyis / /
rdul tshon lha yi rnam par sbyor / /
'bar ba'i blta bya ye shes sbar / /
yang dag gzi bskyed sngags bzlas mchod / /
oM badzra tsi tra sa ma ya hU~M / /
'di ni chos dbyings dag pa ste / /
sems can khams ni dag par byed / /
kye yi rdo rje rgyal chen gyi / /
dkyil 'khor dam pa bzhengs par bya / /
bla mas g.yon pa'i khu tshur gyis / /
dbang ldan phyogs nas brtsams nas ni / /
dkar dang ser dang de bzhin dmar / /
ljang gu dang ni nag po nyid / /
mnyam zhing g.yas bskor rgyun ma chad / /
ma yo bar ni tshon rtsi dgye / /
sgo yi nyi shu cha ru ni / /
ri mo mnyam par dgye par bya / /
sbom por skye bas nad kyis 'debs / /
phra mos nor ni rnam par 'jig /
yon pos rnam 'gras chad pa yis / /
bla ma dang ni slob ma 'chi / /
g.yas bskor min par skye ba yis / /
tshon ni phur bus btab par 'gyur / /
dkar po rdo rje rtse rang bzhin / /
gnyis pa gser las dmigs pa ste / /
pad+ma rA ga'i rang bzhin rtse / /
de bzhin gzhan dag margad yin / /
nag po nang du shes bya ste / /
'di ni tshon gyi rim par bshad / /
shar du dkar po chen po ste / /
lhor ni ser po yang dag ldan / /
nub kyi cha la dmar po ste / /
byang ni ljang gu yang dag ldan / /
dbus kyi sa gzhi'i cha dag ni / /
in+d+ra ni la'i 'od gsal bar / /
brtag par bdag nyid shes rab thabs / /
shin tu mnyam gzhag legs par bri / /
ri mo bar ni nas gang gis / /
ma reg par ni bri bar bya / /
kha sbyor gcig pa sgo bzhi pa / /
sna tshogs 'od kyis yang dag khyab / /
rta babs bzhi dang yang dag ldan / /
rdo rje thig gis rnam par brgyan / /
ri mo lnga dang nges par ldan / /
der ni bum pa brgyad bri bya / /
rin chen lnga phyed rang bzhin nam / /
yang na 'bras la sogs pa'o / /
dur khrod so phag dag gis sam / /
de bzhin dur khrod sol bas so / /
de dbus pad+ma 'dab ma ni / /
brgyad pa ge sar ldan pa bri / /
de dbus thod pa dkar po ni / /
sna tshogs rdo rjes mtshan pa bri / /
dbang ldan du ni seng ge ste / /
me yi mtshams ni dge slong ngo / /
bden bral du ni 'khor lo ste / /
rlung du rdo rje bri bar bya / /
shar gyi sgor ni gri gug bri / /
lhor ni cang te'u bri bar bya / /
nub du rus sbal bri bya ste / /
de bzhin sbrul ni byang du'o / /
lha mo'i kha dog dbye ba yis / /
phyag mtshan brgyad du rab tu grags / /
bla re rgyal mtshan 'phan gdugs sogs / /
bla rgyan 'og rgyan bre bar bya / /
mchod gtor rgya cher bshams bkram la / /
'bar mig la sogs gong lta bur / /
rdo rje sems dpa'i bsnyems byas la / /
rkang pa g.yas pa brgyang byas te / /
phyag gnyis kye rdor rnal 'byor gyis / /
slob dpon dkyil 'khor 'jug par bya / /
lus bkrus gtsang sbra dri zhim dang / /
sna tshogs rgyan gyis brgyan pa'o / /
hU~M hU~M sgra yis nga rgyal byed / /
hi hi sgra yis 'jigs par byed / /
de ltar dkyil 'khor lan gsum bskor / /
ma dag ma tshang skyon rnams bsal / /
de nas slob dpon rang lha yi / /
sbyor tshogs gtso bo'i bdag nyid kyis / /
dkyil 'khor sprul pa rdul tshon dang / /
gnyis med mkhar gnas kyang der gzhug /
byin gyis brlab dang dbang bskur gyi / /
bar rdzogs byas nas 'chad pa yi / /
cho gas dkyil 'khor rab tu mchod / /
rang lces rdo rje bdud rtsi myang / /
phyi rol 'byung pos gtor ma sbyin / /
snga gro rgyas pa'i sbyin sreg bya / /
ma dag la sogs nyes pa rnams / /
rgyal ba rnams la bzod par gsol / /
dpal kye'i rdo rje'i bya ba'i rim pa'i lam las /
dkyil 'khor gyi bya ba'i rim pa ste bzhi pa'o // //
de nas slob dpon rang lta yi / /
sbyor gnas dkyil 'khor legs bltas la / /
mchod dang bstod pa la sogs bya / /
phyi nang sbyin sreg dag gis kyang / /
'khor lo mchod de bdag nyid kyang / /
slob ma'i rim bzhin dbang blangs la / /
gzugs brnyan lta bu'i 'khor lo ru / /
slob ma gzhug phyir bden pa bsgrags / /
nam mkha' skye ba mtshan ldan phyir / /
thog ma tha ma med pa'i mchog /
sems dpa' rdo rje che rang bzhin / /
kye yi rdo rje deng 'grub mdzod / /
kun mchog dngos grub chen po ste / /
dbang phyug chen po lhag pa'i lha / /
rdo rje 'dzin pa kun gyi rgyal / /
mi 'gyur mchog tu bdag grub mdzod / /
nyes pa mi mnga' rtag pa'ang khyod / /
'dod chags kun gyi rjes chags pa / /
'dod chags chen po dga' ba che / /
bcom ldan de nyid kyis 'grub mdzod / /
shin tu dag pa kun gyi mchog /
gdod nas grol ba de bzhin gshegs / /
kun du bzang po kun bdag nyid / /
byang chub sems dpas bdag grub mdzod / /
dngos grub chen po kun gyi mchog /
dbang phyug chen po rgyal mchog gis / /
grub pa'i rdo rje cher ston pa / /
rdo rje bsnyems bdag bdag mdzod cig /
sems can kun gyi yid khyab cing / /
sems can kun gyi yid la zhugs / /
sems can kun gyi yab gyur nyid / /
'dod chags dam tshig mchog gyur pa'o / /
bden pa dag gis ye shes mchog / /
shes rab thabs dag dkyil 'khor ni / /
bden pa de yis mgon bdag la / /
khyed kyis 'dod pa rab rdzogs mdzod / /
chos rnams gzugs brnyan lta bu ste / /
dag cing gsal la rnyog ba med / /
gzung du med cing brjod du med / /
rgyu dang las la kun du 'byung / /
de bzhin nyid la nges par skyes / /
bden pa 'di yis dkyil 'khor du / /
gzugs brnyan gsal bar slob ma ni / /
kun gyis dri ma med mthong shog //
de ltar bstod cing phyag bgyis nas / /
'di ltar yang ni gsol ba gdab / /
dkyil 'khor gtso bo'i dkyil 'khor du / /
slob ma rab tu gzhug par bgyi / /
sems can don du bdag gsol 'debs / /
bzod pa mdzad de dgongs su gsol / /
de nas slob mas slob dpon gyi / /
zhabs la gtugs la 'di skad brjod / /
dga' chen khyod bdag ston pa bas / /
slob dpon khyod ni dgongs su gsol / /
byang chub chen po'i tshul brtan pa / /
mgon po chen po bdag 'tshal lo / /
dam tshig de nyid stsal du gsol / /
byang chub sems kyang bdag la stsol / /
sangs rgyas chos dang dge 'dun te / /
skyabs gsum dag kyang bdag la stsol / /
thar pa chen po'i grong mchog tu / /
mgon po chen po bdag 'jug go / /
slob dpon gyis bsgo ba / /
dkon mchog gsum la skyabs su song / /
sangs rgyas chos dang dge 'dun la'o / /
'di ni sangs rgyas rigs dag pa'i / /
dam tshig brtan par gyur pa'o / /
rdo rje dril bu phyag rgya yang / /
blo chen gyis ni gzung bar bya / /
byang chub sems gang de rdo rje / /
shes rab dril bu zhes bshad do / /
slob dpon dag kyang gzung bar bya / /
bla ma sangs rgyas kun dang mnyam / /
'di ni rdo rje'i rigs dag pa'i / /
dam tshig sgom pa yin par gsungs / /
rin chen rigs mchog chen po la / /
nyin dang mtshan mo lan gsum du / /
zang zing mi 'jigs chos dang byams / /
sbyin pa rnam bzhi rtag tu sbyin / /
phyi dang gsang ba theg pa gsum / /
dam chos khyod kyis gzung bar bya / /
'di ni pad+ma'i rigs dag pa'i / /
dam tshig sdom pa yin par bshad /
las kyi rigs mchog chen po la / /
sdom pa thams cad ldan par ni / /
yang dag nyid du gzung bar bya / /
mchod pa'i las kyang mi nus bya / /
de las gzhan yang bcu bzhi 'di / /
phas pham pas na rab tu bshad / /
spang zhing dor bar mi bya ste / /
rtsa ba'i ltung ba zhes bshad do / /
nyin dang mtshan mo lan gsum du / /
nyin re zhing ni bzla bar bya / /
gang tshe nyams 'gyur rnal 'byor pa / /
kha na ma tho sbom por 'gyur /
khyod kyis srog chags gsad mi bya / /
ma byin par yang mi blang ngo / /
'dod la log par mi spyad cing / /
brdzun du smra bar mi bya'o / /
phung khrol kun gyi rtsa ba yi / /
chang ni rnam par spang bar bya / /
sems can gdul phyir ma gtogs pa / /
bya ba ma yin thams cad spang / /
dam pa nges par bsten bya zhing / /
rnal 'byor pa kun bsnyen bkur bya / /
lus kyi las ni rnam gsum dang / /
ngag gi rnam pa bzhi rnams dang / /
yid kyi rnam pa gsum dag ni / /
ci nus par ni rjes su skyong / /
theg pa dman la 'dod mi bya / /
sems can don la rgyab phyogs min / /
'khor ba dag kyang yang mi spang / /
rtag tu mya ngan 'das mi chags / /
lha dang lha min gsang ba la / /
khyod kyis brnyas par mi bya zhing / /
phyag rgya bzhon pa mtshon cha dang / /
mtshan ma 'gom par mi bya'o / /
'di dag dam tshig yin par bshad / /
rjes mthun sngon pa rgya cher ni / /
gsang ba'i rgyud las rab tu bshad / /
khyod kyis rtag tu bsrung bar bya / /
slob mas brjod pa /
dkon mchog gsum la skyabs su mchi / /
sdig pa thams cad so sor bshags / /
'gro ba'i dge la rjes yi rang / /
sangs rgyas byang chub yid kyis bzung / /
sangs rgyas chos dang tshogs mchog la / /
byang chub bar du skyabs su mchi / /
rang gzhan don ni rab bsgrub phyir / /
byang chub sems ni bskyed par bgyi / /
byang chub mchog gi sems ni bskyed bgyis nas /
sems can thams cad bdag gis mgron du gnyer / /
byang chub spyod mchog yid 'ong spyad par bgyi / /
'gro la phan phyir sangs rgyas 'grub par shog /
zhes lan gsum bzlas la /
slar yang /
sangs rgyas sras bcas thams cad dang / /
dpa' bo rnal 'byor ma rnams kun / /
bdag la dgongs par mdzad du gsol / /
bdag ming 'di zhes bgyi ba ni / /
dus 'di nas ni bzung nas su / /
ji srid byang chub snying po'i bar / /
ji ltar dus gsum mgon po rnams / /
byang chub tu ni nges mdzad pa'i / /
byang chub sems ni bla na med / /
dam pa bdag gis bskyed par bgyi / /
tshul khrims kyi ni bslab pa dang / /
dge ba'i chos ni sdud pa dang / /
sems can don byed tshul khrims gsum / /
bdag gis so sor brtan por gzung / /
sangs rgyas chos dang dge 'dun te / /
bla na med pa'i dkon mchog gsum / /
sangs rgyas rnal 'byor sdom pa ni / /
deng nas brtsams te gzung bar bgyi / /
rdo rje rigs mchog chen po la / /
rdo rje dril bu phyag rgya yang / /
yang dag nyid du gzung bar bgyi / /
slob dpon dag kyang gzung bar bgyi / /
rin chen rigs mchog chen po yi / /
dam tshig yid du 'ong ba la / /
nyin re bzhin du dus drug tu / /
sbyin pa rnam bzhi rtag tu sbyin / /
byang chub chen po las byung ba / /
pad+ma'i rigs mchog dag pa la / /
phyi dang gsang ba theg pa gsum / /
dam pa'i chos ni ma lus gzung / /
las kyi rigs mchog chen po la / /
sdom pa thams cad ldan par ni / /
yang dag nyid du gzung bar bgyi / /
mchod pa'i las kyang ci nus bgyi / /
byang chub sems ni bla na med / /
dam pa bdag gis bskyed bgyis nas / /
sems can kun don gyi phyir / /
bdag gis sdom pa ma lus bzung / /
ma bsgral ba ni bsgral bar bgyi / /
ma grol ba rnams dgrol bar bgyi / /
dbugs ma phyin pa dbugs dbyung zhing / /
sems can mya ngan 'das la dgod / /
zhes lan gsum bzlas so / /
de nas slob mas gos dmar pos / /
gdong g.yogs me tog phreng gzung la / /
bdud rtsi 'khyil ba'i bum pa'i chus / /
bsrung zhing sku gsung thugs sbyangs la / /
bu sdug khyod su ci la dga' / /
slob dpon gyis ni gzhug phyir dri / /
skal bzang bde chen bdag dga' zhes / /
slob ma blo chen gyis smra'o / /
de nas byang chub sems bskyed phyir / /
oM sarba yo ga tsit+ta u pa da yA mi / /
brjod nas de yi snying gar ni / /
rdo rje bzhag cing bsams nas kyang / /
su ra te sa ma ya s+t+waM ho / /
si d+d+hi badzra ya thA su khaM / /
deng khyod de bzhin gshegs pa thams cad kyis byin gyis rlab par 'gyur gyis /
de bzhin gshegs pa thams cad kyi mchog du gsang ba 'di /
khyod kyis dkyil 'khor ma mthong ba rnams la smra bar ma byed cig /
dad pa dang mi ldan pa rnams la yang ma yin no / /
zhes brjod par bya'o / /
gau rI la sogs rang sngags kyis / /
dam pas dgug dang gzhug par bya / /
yi ge lnga yang de bzhin du / /
brjod de dam tshig mchog 'dzin gzhug / /
deng khyod de bzhin gshegs pa thams cad kyi rigs su zhugs kyis /
ngas khyod la ye shes gang gis de bzhin gshegs pa thams cad kyi dngos grub kyang thob nas /
dngos grub gzhan lta smos kyang ci dgos par 'gyur ba de lta bu'i ye shes bskyed par bya yis /
khyod kyis dkyil 'khor chen po ma mthong ba rnams la smra bar ma byed cig /
dam tshig nyams par gyur ta re /
de'i snying gar rdo rje bzhag la / /
oM he ru ka dpal deng khyod kyi / /
snying la yang dag zhugs par gyur / /
gal te tshul 'di smras na ni / /
de ma thag tu dral nas gshegs / /
bdag gnas yi ge gsum gyis sbar / /
mi 'chi lnga pa 'thung du gzhug / /
'di ni khyod kyi dmyal ba'i chu / /
dam tshig nyams na sreg par 'gyur / /
dam tshig bsrungs na dngos grub ster / /
rdo rje bdud rtsi'i chu 'thungs shig /
oM ba dzro da da ka / /
Tha Tha Tha /
dam bcas brtan par bya ba'i phyir / /
'di skad brjod do / /
deng phyin chad khyod kyi dpal he ru ka nga yin gyis /
ngas 'di byos shig ces bsgo ba gang yin pa de yang bya dgos so / /
khyod kyis nga la brnyas par ma byed cig / /
mi bde ba ma spangs par khyod dus byas nas dmyal bar ltung bar gyur te re zhes brjod la /
de nas slob ma la 'di skad ces brjod de /
de bzhin gshegs pa thams cad kyis byin gyis rlobs la /
dpal he ru ka bdag la 'bab par gyur cig /
ces smros shig ces bsgo'o / /
de skad brjod nas de'i snying gar / /
dbang chen dkyil 'khor mtshams su ni / /
rdo rjes mtshan pa kha dog ser / /
laM las byung bar hU~M bsgom bya / /
ba~M byung chu ni kha dog dkar / /
bum pas mtshan cing yongs su zlum / /
ya~M las byung ba g.yo ba'i rlung / /
ba dan sngon pos mtshan gzhu'i dbyibs / /
de la sku gsum ha a bsgom /
rkang 'og dz+nyA+aiM ni rab 'bar ba / /
rlung las raM byung gru gsum par / /
gnas par sbar la slob ma dbab / /
de nas 'jigs su rung ba yi / /
rdo rje glu dang gar bya'o / /
A be sha ya s+t+waM b+ha ya /
ra ra ra ra /
tsA la ya tsA la ya /
hU~M a he dz+haiMH lce la a ni dmar po zhig /
bsams te babs la slar yang bsgo / /
'dod chags rdo rje de gnas pa / /
smros shig rdo rje dge mi dge /
bsam pa de ni brtan bya ba /
de la tiSh+Tha badzra brjod / /
me tog phreng ba 'khor lo dor / /
pra ti ts+tsha badzra hoHzhes brjod do / /
gal te bzang por mi ltung na / /
lan gnyis bar du dor bar bya / /
de ni spyi bor bcing bar bya / /
pra ti gr-ih+Na twAM i maM satwa ma hA ba la / /
blangs pa 'am ma blangs pa gnyis ni / /
mtshan ma 'am mtshan ma nye bar ni / /
babs sam dad kyang de'i sbyor ba / /
mig tu 'bar bcas oM bsams la / /
he ru ka dpal deng khyod kyi / /
mig 'byed par ni brtson par mdzad / /
mig ni thams cad 'byed par mdzad / /
rdo rje'i mig ni bla na med / /
de la bla mas 'di skad brjod / /
dkyil 'khor 'di la da lta nyid / /
dad pa'i shugs kyis blta bar bya / /
khyod kyang sangs rgyas rigs las skyes / /
sngags dang phyag rgyas byin gyis brlabs / /
sngon ma byung ba mthong ba'o / /
slob ma yon dang bcas pa yis / /
bla ma'i zhabs la phyag byas te / /
de nas 'di skad brjod par bya / /
oM rdo rje dkyil 'khor chen po yi / /
dkyil 'khor du ni bdag zhugs so / /
oM rnal 'byor dkyil 'khor chen po yi / /
dkyil 'khor bdag gis de ring mthong / /
oM gsang ba'i dkyil 'khor chen po yi / /
dkyil 'khor du ni bdag dbang bskur / /
de nas gtso bo nas brtsams nas / /
dkyil 'khor mtha' yi bar du bstan / /
dkyil 'khor shar du khru gnyis dor / /
nang gi dkyil 'khor phyed tshad tsam / /
mtshan nyid ldan pa'i dkyil 'khor ni / /
dkyil 'khor de la khru do bar / /
dkyil 'khor gnyis par slob ma gzhag /
mchod yon zhabs bsil la sogs sbyin / /
bag chags sbyang ba'i cho ga bya / /
slob ma shis par 'dod pa yis / /
bla mas bkra shis glu blang bya / /
phun sum tshogs 'dzin gser gyi ri bo lta bu'i mdog /
'jig rten gsum mgon dri ma gsum ni rab tu spangs / /
sangs rgyas chu skyes 'dab rgyas lta bu'i spyan mnga' ba / /
bkra shis des ni deng 'dir khyod la zhi byed shog /
de yis nye bar bstan pa mchog rab mi g.yo ba / /
'jig rten gsum du grags pa lha dang mis mchod pa / /
dam chos rab mchog skye dgu rnams la zhi byed pa / /
'jig rten bkra shis gnyis pa deng 'dir khyod la shog /
dam pa'i chos dang ldan zhing thos pa'i bkra shis phyug / /
dge 'dun lha dang lha ma yin dang mis mchod pa / /
ngo tsha dpal gnas tshogs kyi nang na rab kyi mchog /
'jig rten bkra shis gsum pa deng 'dir khyod la shog / /
dga' ldan lha yi gnas kyi dkyil nas 'gro don du / /
sngon gyi dus su brgya byin lha dang bcas pa yi / /
'khor gyi tshogs bcas gshegs pa'i bkra shis gang yin pa'i / /
bkra shis des ni deng 'dir khyod la zhi byed shog /
lum pa'i tshal du mgon po sku ni 'khrungs gyur cing / /
srid mthar mdzad che me tog ge sar bcas pa dag /
rab 'bar 'bab pa lha mang gis mthong bkra shis gang / /
bkra shis des ni deng 'dir khyod la zhi byed shog /
nyes pa sna tshogs rnam par gzhom par bya ba'i phyir / /
mtshan phyed dka' thub tshal du mngon par dgyes bcas pas / /
brgya byin ltar bcas rjes 'brang gshegs pa'i bkra shis gang / /
bkra shis des kyang deng 'dir khyod la zhi byed shog /
chu bo'i 'gram du yon chab mar mes yongs bskor te / /
zhi phyir ngo mtshar rab bskyed srid pa dag byed pa / /
lto 'phye'i rgyal pos legs par bstod pa'i bkra shis gang / /
bkra shis des ni deng 'dir khyod la zhi byed shog / /
grong khyer rab mchog ser skya zhes ni bya ba der / /
lha chen khyab 'jug la sogs rnams kyis stong byed pa / /
bde gshegs thog mtha' med par dge ba'i bkra shis gang / /
bkra shis des ni deng 'dir khyod la zhi byed shog / /
sems can thams cad la ni phan phyir byang chub pa / /
rin chen chos mdzod thub pa las ni gang byung ba / /
sems can don grub nus pa rgyas pa'i bkra shis gang / /
bkra shis des ni deng 'dir khyod la zhi byed shog /
gser gyi 'od ltar shin tu 'bar ba'i sku mnga' ba / /
bai dU r+ya mdog 'dra ba'i rtswa bkram pa la bzhugs / /
skyil krung legs bcas mi g.yo'i sku mnga'i bkra shing gang / /
bkra shis des ni deng 'dir khyod la zhi byed shog /
sa dang mkha' las sna tshogs dbye ba kun 'byung ba / /
byams pa'i stobs kyis bdud kyi bde las rnam par rgyal / /
shing gi rgyal po'i rtsa bar bcom ldan bkra shis pa / /
bkra shis des ni deng 'dir khyod la zhi byed shog /
bA rA Na sir bzhugs nas bde bar gshegs ston pas / /
sa dang mkha' la shin tu ngo mtshar gsal byung ba'i / /
chos kyi 'khor lo dam pa rab bskor bkra shis gang / /
bkra shis des ni deng 'dir khyod la zhi byed shog /
bsod nams las byed 'phags pa'i skye bos mngon brten pa / /
bcom ldan shAkya seng ges ma lus gsungs pa yi / /
phan byed dam pa bzang po'i bkra shis gang yin pa / /
bkra shis des ni deng 'dir khyod la zhi byed shog /
dril bu dkrol zhing rdo rje gsor / /
glu dang ldan pa'i bkra shis so / /
gser la sogs pa'i stan gnas pa / /
der ni de ni dbang bskur bya / /
slob ma nges par byed du gzhug /
de bzhin de bzhin dbang bskur la / /
lha yi sbyor ba gang yin pa / /
de yi phyag rgyas 'phrag nas 'khyud / /
dang po chu yi dbang yin te / /
gnyis pa dbu rgyan dbang yin no / /
gsum pa rdo rje'i dbang yin no / /
bzhi pa rang bzhin dbang yin te / /
lnga pa ming gi dbang bskur bya / /
drug pa yang dag sangs rgyas brjod / /
bdun pa bum pa'i dbang yin te / /
brgyad pa gsang ba'i dbang nyid do / /
dgu pa shes rab dbang gis te / /
de nyid rdo rje rab sbyor bas / /
brtul zhugs dang ni lung bstan pa / /
'di dag rim par sbyin par bya / /
rang gi rig ma skyes bu'i chus / /
bum pa brgyad po thams cad kyis / /
rdo rje 'chang bsams dbang bskur bya / /
rdo rje thugs su bsgoms pas so / /
oM badzra a b+hi shi ny+tsa mi twaM /
rdo rje nyi ma rnam bsams nas / /
de la dbu rgyan sbyin par bya / /
oM badzra rat+na ka badzra sha li ho / /
thams cad snga ma bzhin bsgoms la / /
rdo rje'i tshigs bcad rab tu sbyor / /
rdo rje chen po rtse dgu pa / /
rang gi lag pas snying gar bya / /
slob ma 'jig rten dbang phyug gzugs / /
rdo rje sems zhes dbang bskur bya / /
sangs rgyas rdo rje dbang gis ni / /
di ring khyod la dbang bskur ro / /
'di de sangs rgyas thams cad nyid / /
shin tu 'grub phyir rdo rje long / /
oM shrI he ru ka a d+hi ba ti twAM / /
a b+hi Shiny+tsa mi ta Sh+Thi bI ra sa ma ya s+t+waM /
slob ma rta mchog bsam byas la / /
lta mo sgrol mas sku la 'khyud / /
rdo rje'i bdag pos dbang bskur bya / /
lag pas rdo rje dril bu dkrol / /
oM badzra d+hi ba ti s+t+waM /
a g+hi Shany+tsi mi tiSh+Tha badzra sa ma ya stAM /
slob ma rnam par snang mdzad bsam / /
ming gi dbang ni bskur bar bya / /
oM badzra satwa a b+hi Shiny+tsa mi badzra nA ma a b+hi She ka ta /
kye dpal che ge mo rdo rje / /
gang gang snang ba de kun dang / /
rang 'dod lha la sogs pa de / /
rang bzhin dag pa'i dri med chos / /
sangs rgyas ye shes blta bar bya / /
'di de sangs rgyas thams cad nyid / /
rdo rje sems dpa'i phyag na bsnams / /
khyod kyis kyang ni rtag tu gzung / /
rdo rje snying po brtul zhugs brtan / /
oM sarba ta thA ga ta si d+d+hi badzra sa ma ya tiSh+Tha sa ma ya s+t+waM /
d+ha ra yA mi hi hi hi hi hU~M / /
bdag gis bcom ldan tshigs bcad ni / /
rim pa bzhin du bsdu bar bya / /
bde ba can na bcom ldan 'das nyid kyis gang tshe chos bstan pa / /
de tshe gsang ba'i dbang pos zhus / /
mi rnams ji ltar dbang bskur bgyi / /
bcom ldan 'das kyis bka' stsal pa / /
dgod pa dag la slob dpon te / /
de bzhin blta ba gsang ba'i dbang / /
lag pas reg pa shes rab ste / /
de nyid gnyis gnyis 'khyud pa yi / /
dbang bskur ma 'ongs pa yin no / /
bla ma'i zhal nas gsal bar 'gyur / /
'di ni dbang bskur drug yin no / /
thal mo sbyar ba byas nas ni / /
phyag 'tshal nas ni mdun 'dug ste / /
'og nas 'byung ba'i tshigs bcad 'dis / /
slob ma bla ma la gsol gdab /
mi ldog 'khor lo'i dbang stsol cig /
dkyil 'khor lha yi de nyid dang / /
slob dpon gyi ni las rnams dag /
mgon pos bdag la bka' stsol cig /
sangs rgyas kun gyi dam tshig dang / /
gsang ba'i sdom pa'i mchog rnams dang / /
sems can kun gyi don gyi phyir / /
bdag ni rtag tu slob dpon gyi / /
de ltar slob mas gsol btab nas / /
bla mas skad cig ting 'dzin la / /
gnas nas de dbang bskur ba'i phyir / /
sangs rgyas dkyil 'khor mchog spro bya / /
nye 'khor ba dan rgyal mtshan sogs / /
glu dang rnga sogs sa ru ni / /
gdugs dang bla re byes nas su / /
'dug ste 'di ltar brjod par bya / /
rin po che yi dbang 'di ni / /
khams gsum pa yis phyag byas pa / /
sangs rgyas kun gyi gsang gsum gyi / /
gnas las byung ba nga yis sbyin / /
dang po bum pa'i dbang yin te / /
gnyis pa gsang pa'i dbang yin no / /
gsum pa shes rab ye shes te / /
bzhi pa de bzhin gshegs pa'o / /
thams cad thabs kyi cho ga dang / /
bla med mchod pas mchod par bya / /
de nas lag nas lag tu ni / /
slob ma rdo rje brtul zhugs sbyin / /
sems dpa' thog ma tha ma med / /
rdo rje sems dpa' dga' ba che / /
kun du bzang po kun bdag nyid / /
rdo rje snyems ma'i bdag po bdag /
shes rab pha rol phyin ma las / /
byung ba'i dril bu'ang de la sbyin / /
sems can kun gyi don gyi phyir / /
rdo rje dril bu'i ming nyid do / /
'di de sangs rgyas thams cad kyis / /
shes rab dbyangs kyi rjes 'gror bstan / /
khyod kyis kyang ni rtag tu gzung / /
byang chub mchog tu rgyal bas bzhed / /
oM su pra tiSh+Tha badzra swA hA / /
'di'i don ni / /
rdo rje che dang dril bu che / /
zung cig rdo rje rab gnas pa / /
deng khyod rdo rje slob dpon te / /
khyod kyis slob ma gzung bar gyis / /
mkha' 'gro lnga dang yang dag ldan / /
dam tshig lnga rnams yongs gang ba'i / /
mkha' 'gro ma yi tshogs dang ldan / /
slob ma rdo rje 'chang dbang bskur / /
dkyil 'khor pad+ma zhes su brjod / /
yid kyi dkyil 'khor mchog yin te / /
gzhal med khang zhes bshad pa ste / /
sems ni gzhal med khang brtsegs 'phags / /
de yi phyi rol gru bzhi ste / /
tshad ma mnyam por gyur pa'o / /
byams pa la sogs sems ni gang / /
thig skud bzhir ni brjod pa'o / /
thig gdab yang dag gang bshad pa / /
chos kyi dran pa'i rnal 'byor ro / /
lta ba thams cad rnam grol ba / /
ye shes thig skud dag tu brjod / /
rgyan rnams yang dag gang bshad pa / /
tshul khrims sogs kyi sdom pa mchog /
dad dbang la sogs sems gnyis na / /
rwa ba lngar ni byung ba nyid / /
gang zhig sgo zhes bshad pa ni / /
rnam thar bzhi yi dbye ba'o / /
rta babs ka ba bzhi po na / /
yang dag spong ba bzhi zhes brjod / /
ya phubs bzhi po gang yin pa / /
dran pa nye bar gzhag pa bzhi / /
sgo khyud bzhi ni gang yin pa / /
rdzu 'phrul rkang pa bzhi zhes bya / /
me tog phreng bas brgyan byas pa / /
byang chub sems ni yan lag bdun / /
ka ba rnam pa brgyad po ni / /
'phags pa'i lam ni yan lag brgyad / /
rnga yab ces ni gang grags pa / /
lam gyi bye brag ye shes brjod / /
dran par yang dag gang bshad pa / /
nyon mongs 'joms pas dra ba ste / /
yang dag 'gog pa'i rang bzhin gyi'o / /
'khor lo bskor ba gang yin pa / /
tshogs gnyis kyi ni rnal 'byor ro / /
nyon mongs byed ni 'joms pas na / /
dra ba phyed par brjod pa'o / /
'di ni dkyil 'khor gyi de kho na nyid do / /
phung po lnga ni mdor bsdus na / /
sangs rgyas lngar ni rab tu grags / /
rdo rje skye mched nges par ni / /
byang chub sems dpa'i dkyil 'khor mchog /
sa ni spyan zhes kun du brjod / /
chu yi khams ni mA ma kI / /
gos dkar mo dang sgrol na ni / /
drod dang rlung du rab tu grags / /
gti mug gti mug longs spyod pas / /
gti mug zad pa gshin rje gshed / /
des na phung po mthar byed dang / /
de bzhin shes rab mthar byed pa'o / /
nyes pas nyes pa longs spyod pa / /
nyes zad shes rab mthar byed de / /
des na sems ni mthar byed dang / /
des na nyon mongs mthar byed yin / /
'dod chags 'dod chags longs spyod pas / /
pad+ma mthar byed 'dod chags zad / /
des na gsung gi mthar byed yin / /
de bzhin sbyor ba mthar byed do / /
nyon mongs thams cad zad pa dang / /
de bzhin las kun zad pa dang / /
sgrib pa kun zad ye shes ni / /
bgegs ni mthar byed ces brjod do / /
'di ni lha'i de kho na nyid do / /
phyir mi ldog pa slob dpon gyi dbang ngo / /
de nas slob mas bla ma la / /
legs bslabs bzhin bzangs mig dkyus ring / /
gzugs dang lang tshos rgyan byas ma / /
phul la 'di skad brjod par bya / /
bcom ldan zhi ba chen po kye / /
rdo rje rnal 'byor gcig bzhed pa / /
mi phyed phyag rgya rab sgrub byed / /
rdo rje rnal 'byor yang dag 'byung / /
ji ltar khyod ni bdag nyid che / /
gtso bo bdag la yang de mdzod / /
'khor ba 'dam gyi tshogs su ni / /
bying ba skyabs med bdag skyob mdzod / /
mi bskyod sbyor ba btang byas te / /
rtag pa'i sbyor bas rjes dran bya / /
slob ma drung du gzhag byas la / /
de yi rjes su bla ma yis / /
gos la sogs pas mig bkab nas / /
brtags pa'i stan la gzhag par bya / /
shes rab ldan pa rab tu 'jug /
rdo rje sa bon rab sbyor bas / /
rang 'dod lha yi rnal 'byor gyis / /
slob ma rtag par bsams byas la / /
'dzag pa'i rigs zhes bya ba ni / /
ji ltar 'das pa'i sangs rgyas kyis / /
byang chub sems rnams dbang bskur ltar / /
nga yis gsang ba'i dbang gis ni / /
rgyun gyis khyod la dbang bskur ro / /
zad med de ni zad dogs na / /
nya phyis la sogs zhen pa spangs / /
dag pa'i lce yi rtse mo yis / /
gnyis ka las byung blang bar bya / /
'di ni de nyid bla na med / /
gnyis med ye shes brjod mi nus / /
chos dbyings rnam pa lta bur ni / /
zhi ba'i bde bas yang dag myang / /
g.yas pa mchog sbyin khu tshur gyis / /
snying gar chos gos grwa nas gzung / /
lag pas dril bu mgul du bsdam / /
bla ma rdo rje 'chang ba yis / /
dbugs 'byung thams cad yang dag blangs / /
shAkya thub pa nyid gyur pas / /
slob ma chen po lung bstan byed / /
khyod ni sangs rgyas the tshom med / /
skye dang rgas dang 'chi mi 'gyur / /
'jigs dang mya ngan nad mi 'byung / /
bde chen theg pa 'di la ni / /
bu khyod nga yis lung bstan te / /
'di ltar nga yis lung bstan khyod / /
rdo rje sems dpa' de bzhin gshegs / /
srid pa shin tu grub pa'i phyir / /
srid pa'i ngan 'gro nyid las bton / /
kye rang 'dod lha mi de bzhin gshegs / /
sa bla sa 'og sa steng 'grub / /
'di ni gsang ba'i dbang las lung bstan pa'o / /
byang chub rdo rje sangs rgyas kyis / /
chen po'i chen pos ji ltar byin / /
bdag kyang bsgral ba'i don du ni / /
nam mkha'i rdo rjes bdag la stsol / /
rig ma dang po 'am yang na gzhan / /
rgyud gzhan las gsungs rim pa yis / /
tshe dpag med kyi rnal 'byor sbyin / /
phyag rgya bzang mo rab brtags pa / /
lha mo thar byed dga' ster ma / /
sna tshogs gzugs can brtser ldan ma / /
zung shig zung shig sems dpa' che / /
bzung par byas nas mchod par gyis / /
de nas chos dbyings rdo rje ma / /
dam tshig sdom pa 'di skad ston / /
nus sam khyod ci rdo rje can / /
dri chen dri chu bza' btung yin / /
rak+ta mAM sa ga bur dang / /
bud med mos par dad nus sam / /
b+ha ga 'o byed mi rtog gam / /
ltos shig rdo rje bde ba can / /
de nas de yis rdo rje can / /
rab tu dgod cing 'di skad smra / /
lha mo ci phyir bdag mi thig /
ga bur mAM sa bdag 'tshal gyis / /
shes rab yang dag dad par bgyi / /
de nas lha mo gcer phyung nas / /
bdag nyid pad+ma ltar gzhug go / /
rmad byung nga yi pad+ma yin / /
bde ba thams cad yang dag ldan / /
rtag tu rim bzhin 'di la spyod / /
'di dag nam yang mi 'bral lo / /
chos dbyings 'di ni rnam par dag /
sems can khams ni rnam par grol / /
bde chen rgyal po 'di nyid ni / /
rang bzhin thams cad la mdun nas / /
nang gi rtsa yi 'khor lo la / /
pad+ma la bzhugs bar du gsungs / /
b+ha ga nang du nam mkha' bzhin / /
'byung ba lnga po rgyan bzhin 'chang / /
lte ba la ni ge sar bcas / /
'dab ma brgyad kyis rnam par brgyan / /
der gnas nas ni bsgom par bya / /
mi 'chi lha yi gzugs su ni / /
'di la rtag tu 'joms pa yin / /
shes rab kyis ni de ltar gsungs / /
badzra mo k+Sha hoH /
de nas sngags pa rdo rje can / /
de yi rgyu yi sa dbang la / /
b+ha ga'i nang gi rtsa las ni / /
'bad pa las ni rnyed pa la / /
bslab pa bla ma'i dam tshig gis / /
mdzub mos rab tu brud nas ni / /
lce yi yang yang rol mo mdzad / /
des ni rab tu rgyas par 'ong / /
de ltar rol mo mdzad tsam na / /
de bas kyang ni shin tu rgyas / /
rtag pa'i bde ba rab tu byung / /
pha rol phyin bcu rdzogs pa dang / /
stobs rnams dang ni dbang rnams dang / /
sa bcu po ni las 'das pas / /
rdo rje mtshan mar de 'gyur ro / /
rdo rje bcing ba'i sbyor ba yis / /
rdo rje mchod pa yang dag brtsam / /
rdo rje sems ni des phyung nas / /
rdo rje lce yis bza' bar bya / /
mnyam par 'byung pa'i cho ga yis / /
dkyil 'khor dam pa bri bar bya /
ting 'dzin las skyes sbyin sreg ste / /
de nas dbugs dbyung sbyin par bya / /
gsang ba mchog gi dkyil 'khor la / /
rab zhugs dam pa mthong ba yis / /
sdig pa kun las nges grol bar / /
deng khyod yang dag gnas par 'gyur / /
bde chen theg pa 'di la ni / /
phyis ni 'chi bar 'gyur ma yin / /
mi thub pa dang mi 'chi bas / /
sus kyang mi tshugs dga' bar gyis / /
srid pa shin tu dag pa'i phyir / /
srid pa'i sdug bsngal las khyod 'das / /
shin tu srid pa grub pa'i phyir / /
ston pa'i mchog tu gyur pa yin / /
'di ni khyod kyis rtag tu bsrung / /
grub pa'i dam tshig sdom pa'o / /
sangs rgyas kun gyis mnyam par gsungs / /
dam pa rtag pa'i bka' lung yin / /
slob dpon smad par mi bya zhing / /
bde gshegs bka' la 'gom mi bya / /
rdo rje spun la smad pa ni / /
nam yang smra bar mi bya'o / /
sems can rnams la byams dman min / /
skal min de kho na gtam min / /
skal ldan sems can spang mi bya / /
bdag gi lus 'di mi smad cing / /
dam pa'i chos ni tshad mi gzung / /
gzhan gyi chos la 'ang brnyas mi bya / /
byang chub snying po'i mthar thug tu / /
dkon mchog gsum ni spang mi bya / /
rtag tu dam tshig bsrung bar bya / /
rdo rje dril bu gzung bya zhing / /
dbu rgyan rtag tu gzung bar bya / /
rtag tu sbyin sreg dgang bar bya / /
dkyil 'khor rtag tu bri ba ste / /
rtag tu bde gshegs rab gnas bya / /
'byung po chen po'i gtor ma byin / /
de la sogs pa dbugs dbyung rgyas / /
shes rab kyi dbang la brjod par bya'o / /
ston pas gsungs pa sems dpa' che / /
yang dag dam par dga' thob pa / /
sna tshogs spangs pa'i skad cig la / /
bde ba chen po gzung bar bya / /
de ni thog ma dbus mtha' med / /
srid dang mya ngan 'das pa min / /
'di ni dam pa'i bde chen te / /
gzhan med bdag kyang med pa'o / /
ye shes 'di ni ches phra ste / /
snying po rdo rje mkha' lta bu / /
rdul bral zhi ba thar pa ste / /
khyod rang yang ni pha de'o / /
'di nyid ye shes chen po ste / /
thams cad lus la rnam par gnas / /
gnyis su med dang gnyis kyi gzugs / /
dngos dang dngos med bdag nyid gtso / /
g.yo dang mi g.yo nges thob nas / /
sgyu ma'i gzugs dang mtshungs par sdang / /
dkyil 'khor 'khor lo'i thabs gang gis / /
rtag tu nges par 'gyur ba nyid / /
shes rab ye shes kyi dbang gi rjes la de skad brjod do / /
bla ma dam pa'i zhal nas ni / /
bzhi pa shes par bya ba yin / /
slob ma'i bya ba rdzogs rjes su / /
dkyil 'khor mchod bstod legs byas la / /
oM khyed gyis sems can don kun mdzad / /
rjes su mthun pa'i dngos grub stsol / /
sangs rgyas yul du gshegs nas kyang / /
slar yang 'byon par mdzad du gsol / /
brjod de lha yi 'khor lo gshegs / /
dman pa chu bo chen por dor / /
oM gi li gi li hU~M dzaH swA hA / /
rdul tshon bsdu ba dang dor ba'i sngags so / /
dpal kye'i rdo rje'i bya ba'i rim pa'i lam las / /
slob ma dbang bskur bar bya ba'i rim pa ste lnga pa'o // //
de nas slob ldan rnal 'byor pas / /
bskyed pa'i rim la legs gnas phyir / /
sa phyogs nyams dga' yid 'ong bar / /
dri zhim byug cing me tog dgram / /
bde ba'i stan la rab gnas la / /
paM pad raM skyes gzhom med las / /
lcags kyu lta bu'i 'od zer gyis / /
rgyal ba spyan drangs mkha' la bzhugs / /
phyi nang gsang ba'i mchod pa yis / /
bla ma rdo rje mchod par bya / /
bshags dang yi rang bsngo ba dang / /
skyabs 'gro mchog sems lam gnas bya / /
byams dang snying rje dga' ba dang / /
btang snyoms tshangs pa'i gnas bzhi bsgom / /
gdol pa'i khang pa mes bsregs la / /
bram ze rgyal rigs sogs gnas bya / /
oM shU n+ya tA dz+nyA na badzra swa b+hA A t+ma ko\u0f85haM / /
paM pad re pha gsal byed de / /
sna tshogs rdo rje hU~M de las / /
ra ba bla re gur nang du / /
khro bo bcus kyang bsrung bar bya / /
oM rak+Sha rak+Sha hU~M hU~M hU~M phaT swA hA / /
nam mkhar yaM raM baM laM las / /
rlung me chu sa dkyil 'khor du / /
b+hUM las 'khor lo de steng du / /
srid pa bar ma'i bag chags bsam / /
de dag las gyur pho brang ni / /
zur bzhi sgo bzhi rta babs bzhi / /
dra ba dra phyed ka ba brgyad / /
rgyan rnams kun gyis rnam par brgyan / /
der ni mtsho skyes snang byed kyi / /
steng du bdud bzhi'i gdan bsam mo / /
oM sarba ta thA ga ta a ni la ya badzra swa b+hA ba At+ma ko\u0f85haM / /
A li zla ba me long dang / /
kA li nyi ma mnyam nyid ldan / /
oM hU~M rdo rje gri gug dang / /
so sor rtog pa'i ye shes te / /
thams cad gcig gyur bya nan tan / /
gzugs brnyan rdzogs pa chos dbyings so / /
de las byung bas kun du bzang / /
zhal brgyad zhabs bzhi bcu drug phyag /
rtsa zhal zla 'dra g.yas dang g.yon / /
sngon po dmar po lhag ma gnag / /
glang po rta bong glang rnga mo / /
skyes pa seng ge byi la g.yas / /
sa chu rlung me zla nyi dang / /
mthar byed nor sbyin g.yon na'o / /
lha mo zhal gcig phyag gnyis gnag /
gri gug thod pa g.yas g.yon na'o / /
oM pad+ma su kha d+har ma hA ra kha su khaM da d+ha tsa tu ra /
A nan da b+ha ga bi swa hU~M hU~M hU~M kA R+YaM ku ru Sh+Ta me /
oM badzra ma hA dwe Sha tsa tu ra A nan da dA ya /
ka kha ga mu kha e ka ra so nA tha hU~M hU~M hU~M ka R+YaM ku ru Sh+wa me /
oM sarba ta thA ga ta a nu rA ga na badzra swa b+hA ba At+ma ko\u0f85haM /
gnyis gnyis sgras bskul sa bon las / /
gzugs sgra dri ro'i rang bzhin dang / /
sa chu me rlung rnam dag pa / /
lha mo brgyad rnams rim pas bkod / /
dbang po tshangs steng gau ri gnag /
phyag gnyis gri gug ro hi ta / /
gshin rjer rkun ma dbang po'i steng / /
dmar po cang te'u phag pa can / /
chu bdag nye dbang ro langs ma / /
dmar ser rus sbal thod pa bsnams / /
lus ngan drag por za phod mo / /
ljang gu sbrul dang pad snod can / /
dbang ldan gshin rje puk+ka sI / /
dbang sngon ser g.yas dgra sta g.yon / /
byin zar ri khrod nor sbyin steng / /
dkar mo dge slong 'khar gsil 'dzin / /
bden bral de steng gtum mo sngo / /
g.yas na 'khor lo thod pa g.yon / /
rlung mtshams g.yung mi lha min te / /
rdo rje sdigs mdzub sna tshogs mdog /
yang na sbyor sgras oM AHhU~M /
hoHgnyis dbus gnas sbyor ba yis / /
rig ma dang bcas zhu ba las / /
puk+ka sI sogs glu yis bskul / /
snying rje'i thugs kyis rje btsun bzhengs / /
puk+ka sI bdag skyabs mdzod cig /
stong pa'i rang bzhin spangs nas ni / /
bdag la bde chen rnal 'byor mdzod / /
khyod dang bral na bdag 'gum mo / /
kye yi rdo rje khyod bzhengs shig /
stong pa'i rang bzhin spangs mdzod la / /
ri khrod ma ni bdag don sgrubs / /
'jig rten mgron gnyer 'dod pa'i gtso / /
stong pa nyid la ci phyir bzhugs / /
gtum mo bdag ni zhu bar bgyid / /
khyod ma lags na phyogs 'tshal / /
bdag gis nyid kyi thugs 'tshal gyis / /
dbang po'i dri ldan khyod bzhengs shig /
g.yung mo bdag ni dran nyams pas / /
thugs rje rgyun chad ma mdzad cig /
bskul bas smon lam rjes dran nas / /
hU~M dang o las rab bzhengs pa / /
rnam thar bsdu dngos stong rnams dag /
zhal brgyad zhabs bzhi bcu drug phyag /
g.yas kar g.yon dmar dbus mthing spyan / /
gsum gsum lhag ma bung ba mtshungs / /
nyi mar zhabs g.yas brkyang g.yon bskum / /
lhag mar gar gyi tshul gyis bzhengs / /
g.yas par glang sogs nad rnams sdud / /
g.yon pas sa sogs dbang phyug brgyad / /
thod pa skam rlon do shal thod / /
phyag rgya lngas brgyan bdud bzhi mnan / /
rnam shes dag pa bdag med gnag /
g.yas na gri gug thod pa g.yon / /
skra ser spyan gsum rgyan rnams rdzogs / /
yab yum 'khor bcas thugs kar ni / /
pad nyir sa bon phyag mtshan las / /
ye shes sems dpa' bskyed par bya / /
sangs rgyas byang chub 'grub 'gyur bas / /
ye shes dkyil 'khor spyan drang bya / /
gA+au rI la sogs lha mo bzhi / /
dgug gzhug bcing dang dgyes pa bskyed / /
oM badzra gau rI A kaR+Sha ya dzaHoM badzra tsau rI pra be+e sha hU~M /
oM badzra be+e tA lI s+pho Ta ya baM /
oM badzra g+ha sma rI ba shiM ku ru hoH /
mig dang rna ba sna lce lus / /
yid kyi skye mched rnam dag pa / /
gti mug zhe sdang ser sna dang / /
'dod chags phrag dog rdo rje ma / /
bdag med ma rnams rang gnas dgod / /
lus ngag yid gsum rnam dag pa / /
mkha' spyod sa spyod sa 'og ma / /
sku gsung thugs kyi gnas su'o / /
'od zer gyis bskul dpa' bo'i tshogs / /
mchod byas gsol btab dbang bskur mtha' / /
rigs kyi bdag pos dbu la brgyan / /
zhe sdang gti mug ser sna dang / /
'dod chags rdo rje gau rI sogs / /
gnyis gnyis rim bzhin phyag rgyas gdab / /
oM sarba ta thA ga ta a b+hi She ka ta badzra swa b+hA ba A t+ma ko\u0f85haM /
rlung me'i steng du thod par ni / /
b+huM aM dzr-iM khaM hU~M dang ni / /
go ku da ha na las ni / /
bdud rtsi rdo rje lce yis myang / /
oM sarba ta thA ga ta a mr-i ta swa da na badzra swa b+hA ba A t+ma ko\u0f85haM /
de nas mkha' 'gro'i tshogs spros pas / /
zla nyi chus smin rdo rje ro / /
cang te'u sgra dang 'khyud pa ste / /
gtso bo nas brtsams rim bzhin mchod / /
oM sarba ta thA ga ta pU dza badzra swa b+hA ba A t+mako\u0f85haM /
'gro ba dug can mi bzad pas / /
khyab par bzhugs nas he ru kas / /
sna tshogs tshul gyis bdud rtsir bsgyur / /
sman mchog dpa' bo khyod la 'dud / /
oM sarba tA thA ga ta stu ti badzra swa b+hA ba A t+ma ko\u0f85haM /
de ltar bde bar gshegs drug gis / /
bsam gtan rab tu 'bad pas bya / /
bsam gtan mi nus rnal 'byor gang / /
de ni dag pa rjes su dran / /
de nas mkhas pas sngags bzlas te / /
yab yum zhal nas mgal me yi / /
'khor lo bzhin du bskor bar bya / /
kha dog las kyi dbye bas dbye / /
oM aSh+Ta na nA ya /
piM go ra d+h+wa ke sha war+t+ma ne /
tsa tur biM sha ti nai trA ya /
Sho Da sha b+hu dzA ya /
kr-iSh+Na dzI mu ta wa pu She /
ka pA la mA ne ka d+ha ri Ne /
A d+h+ma ta krU ra tsi t+tA ya /
a r+d+ha n+du daM Sh+T-i Ne /
oM mA ra ya mA ra ya /
kA ra ya kA ra ya /
gardza ya gardza ya /
tardza ya tardza ya /
sho Sha ya sho Sha ya /
sap+ta sA ga rAn /
b+ha n+d+ha b+ha n+d+ha /
nA ga aSh+Ta ka nA /
gr-ih+Na gr-ih+Na /
sha trUM /
ha hA hi hI hu hU he hai ho hau haM haHphaT swA hA /
rdo rje'i glu dang smon lam dang / /
langs nas dngos grub lhar bsam spyad / /
dpal kye'i rdo rje'i bya ba'i rim pa'i lam las bskyed pa'i rim pa'i bya ba ste drug pa'o // //
bskyed pas blo sbyangs rnal 'byor pas / /
rdzogs pa'i rim la gnas pas bya / /
lte bar gtum mo sbar ba yis / /
de bzhin gshegs pa lnga bsregs nas / /
spyan la sogs pa yang bsregs pas / /
bsregs pas haM las ri bong 'dzag /
sgong skyes gnas su chu skyes ni / /
'dab brgyad ge sar bcas de la / /
yab lnga yum bzhi kun gyi dngos / /
kun nas mi 'chi rgyun gyis mchod / /
snying dbus zla bar gzhom med ni / /
sna tshogs 'od ldan de rdo rje / /
rdo rje bdag med mkha' 'gro ma / /
cho gas bskul ba bsgom par bya / /
mkha' 'gro sna rtser yungs kar tsam / /
mchog dga'i tshul du thams cad bsdu / /
rang 'dod lha yi rim rdzogs nas / /
snying ga'i sa bon 'od zer las / /
A li kA li'i dkyil 'khor dag /
spros pas phyogs bcu'i 'jig rten dag /
gnyis gnyis sgra yis rim bzhin du / /
lhan cig skyes pa'i nyi zlar gyur / /
'od zer bye ba brgya stong nas / /
ma lus bzhugs pas byin gyis rlob / /
de nas bla nyi nyi rang la / /
zer yang spu rtsa de 'bum cha / /
'bum cha'ang mi dmigs tshul de nyid / /
dga' ba chen po bsgom par bya / /
rdor dril yid 'ong mtshan ldan pa / /
g.yas kyis gsor zhing g.yon gyis dkrol / /
bcu drug cha la yang dag rdzogs / /
thams cad thams cad bdag nyid la / /
chu bo rgyun du 'bab pa dang / /
mar me rgyun du 'bar ba ltar / /
rtag tu de nyid rnal 'byor pas / /
nyin dang mtshan du gnas par bya / /
rdo rje pad+ma'i rnal 'byor gyis / /
der ni sa ni skye bar 'gyur / /
gsher ba'i rnam pa byang chub sems / /
chu yi khams ni 'byung ba'o / /
bsrubs pas me ni skye ba ste / /
'gro ba rlung du rab tu grags / /
bde ba nam mkha' yi ni khams / /
gang phyir 'byung chen bde ba yis / /
lnga rnams yongs su bskor ba ste / /
de phyir bde ba de nyid min / /
lha gcig skyes gnyis gang skyes pa / /
de ni lhan skyes zhes su brjod / /
rang bzhin lhan cig skyes zhes bya / /
rnam pa thams cad sdom pa gcig /
thugs rje thabs yin rnal 'byor pa'i / /
phyag rgya rgyu dang bral ba nyid / /
snying rje stong pa tha dad med / /
'di ni byang chub sems zhes brjod / /
sngags 'dzab dka' thub sbyin sreg byed / /
dkyil 'khor can dang dkyil 'khor de / /
sngags bzlas dka' thub sbyin sreg de / /
dkyil 'khor 'khor dang dkyil 'khor de / /
mdo ru bsdus na sems nyid de / /
ting nge 'dzin gyi rang bzhin no / /
phyag rgya chen po'i dngos grub ni / /
nye bar thob par gyur pa'i rtags / /
dang po sprin gyi rnam pa ste / /
gnyis pa du ba 'dra ba nyid / /
gsum pa me khyer rnam pa dang / /
bzhi pa mar me nye 'bar ba / /
lnga pa rtag tu snang ba ste / /
sprin med nam mkha' 'dra ba nyid / /
phyi nas sgyu ma'i rnam pa ltar / /
rmi lam rnam par skad cig 'gyur / /
khams gsum rgyu dang mi rgyu ba / /
ma lus lus pa med par 'grub / /
dpal kye'i rdo rje'i bya ba'i rim pa'i lam las /
rdzogs pa'i rim pa'i bya ba ste bdun pa'o // //
mkhas pa sngags kyi mthar phyin cing / /
bstan bcos kun la 'jigs med pas / /
'jig rten tha snyad rjes 'brangs te / /
rab tu gnas pa'i cho ga bya / /
lus bkrus dris bsgom gos gtsang bgos / /
do shal rkang gdub dpung rgyan dang / /
rna cha gdu bu sor gdub sogs / /
rgyan rnams kun gyis brgyan byas te / /
zla ba dag dang tshes grangs dang / /
gza' dang skar ma bzang po la / /
gnas ni yid 'ong 'du 'dzi sogs / /
skyon spangs rnam mdzes bla gab can / /
ba yi rnam lnga dri zhim byugs / /
me tog sil ma sna tshogs dgram / /
gdugs dang rgyal mtshan 'phan la sogs / /
bla re mchog ni bre bya zhing / /
bkra shis rnams kyis brgyan pa yi / /
bum pa rin chen sogs gang dang / /
pi wang gling bu 'khar rnga sogs / /
glu gar dga' ston cher bya'i phyir / /
ci 'byor mchod pa legs bshams nas / /
gong ma'i cho gas bsrung bar bya / /
de nas gtor ma legs byin nas / /
sku gsung thugs kyi mtshan ma gang / /
sku gzugs glegs bam mchod rten sogs / /
dang po nyes pa bkru ba'i phyir / /
ba yi lci ba chu dang zho / /
'o ma mar gyis bkrus 'og tu / /
'bru mar gyis kyang byug par bya / /
'bru mar shun lpags lngas bsal bya'o / /
u dum bA ra shi ri Sha / /
a shwa t+tha dang n+ya gro d+ha / /
bar ka ta yi shun pags te / /
de nas dri lngas khrus gsol ba / /
tsan+dan gnyis dang gur gum dang / /
la gu dran ti ka lnga'o / /
phyi dro sku gzugs 'du byas pa / /
'og nas 'byung ba'i rim nyid kyis / /
lhag par gnas bya bum pa yang / /
snga ma'i cho ga bzhin du'o / /
lha gnas phyogs char khrus sa ni / /
zur bzhi khru bzhi khru do dpangs / /
yid 'ong mdzes bcas gdan steng bzhugs / /
bkra shis rol mor bcas khyus gsol / /
ji ltar bltams pa tsam gyis kyang / /
lha rnams kyis ni khrus gsol ba / /
lha yi chu ni dag pa de / /
de bzhin bdag gis khrus gsol lo / /
khyod ni sbyin pa'i rang bzhin chus / /
ser sna'i dri ma sbyong mdzad cing / /
gtong ba dri yis rjes bsgos pa / /
khrus legs mdzad la phyag 'tshal 'dud / /
khyod ni tshul khrims rang bzhin chus / /
khrims 'chal dri ma sbyong mdzad cing / /
tshul khrims dri yis legs bsgos pa / /
khrus legs mdzad la phyag 'tshal 'dud / /
khyod ni bzod pa'i rang bzhin chus / /
zhe sdang dri ma spyod mdzad cing / /
byams pa'i dri yis legs bsgos pa / /
khrus legs mdzad la phyag 'tshal 'dud / /
khyod ni brtson 'grus rang bzhin chus / /
le lo'i dri ma sbyong mdzad cing / /
brtson 'grus dri yis legs bsgos pa / /
khrus legs mdzad la phyag 'tshal 'dud / /
khyod ni bsam gtan rang bzhin chus / /
rnam g.yeng dri ma sbyong mdzad cing / /
ting 'dzin dri yis legs bsgos pa / /
khrus legs mdzad la phyag 'tshal 'dud / /
khyod ni shes rab rang bzhin chus / /
shes 'chal dri ma sbyong mdzad cing / /
ye shes dri yis legs bsgos la / /
khrus legs mdzad la phyag 'tshal 'dud / /
chu bo drug gis khrus mdzad cing / /
dri ma rnam drug sbyong mdzad pa / /
rgya chen yon tan drug ldan pa / /
khrus legs mdzad la phyag 'tshal lo / /
gang la nyes pa mi mnga' zhing / /
yon tan thams cad dang ldan pa / /
sangs rgyas de la thar don du / /
dad pas bdag ni khrus gsol lo / /
oM sarba ta thA ga ta kA ya bi shod+ha ne swA hA / /
pha'i rnam lnga'i 'o / /
oM hU~M trAM hrIHmar khu'o / /
oM sarba ta thA ga ta a b+hi she ka te sa ma ya shrI ye AHhU~M swA hA / /
sku khrus gsol ba'i sngags so / /
de nas mkhas pas bkra shis kyi / /
tshigs bcad 'di yang brjod par bya / /
nyin mo bkra shis mtshan bkra shis / /
nyi ma'i gung la gnas bkra shis / /
nyin mtshan rtag tu bkra shis pa / /
sangs rgyas rnams kyis deng 'dir stsol / /
nyin mo bkra shis mtshan bkra shis / /
nyi ma'i gung la gnas bkra shis / /
nyin mtshan rtag tu bkra shis pa / /
dam chos rnams kyis ding 'dir stsol / /
de ltar kun la sbyar /
dge 'dun rnams kyis deng 'dir stsol / /
rgyal sras rnams kyis deng 'dir stsol / /
phyogs skyong rnams kyis deng 'dir stsol / /
srung ma'i tshogs kyis deng 'dir stsol / /
de ltar khrus gsol de 'og tu / /
gos kyi phyi bzhin dri lngas byug /
sku la sogs pa'i mtshan ma ni / /
bdud rtsi 'khyil bas bsrung bar bya / /
de nas sku sogs mi dmigs la / /
rang gi sngags dang phyag rgya ste / /
de la sku sogs rdzogs pa la / /
spyan drangs mchod pa la sogs bya / /
ji ltar sangs rgyas thams cad dag /
dga' ldan du ni gnas nas su / /
lha mo sgyu 'phrul lhums gshegs pa / /
de bzhin 'dir ni gshegs su gsol / /
oM badzra gau rI A kaR+Sha ya dzaH /
oM badzro tsau rI pra be sha ya hUM /
oM badzra be+e tA lI ban+d+ha baM /
oM badzra g+ha sma rI wa shaM ku ru hoH /
'dir ni rtag tu bzhugs nas kyang / /
brtse bas rjes su gzung ba dang / /
byang chub sems ni rab 'phel phyir / /
brtan par 'dir ni bzhugs su gsol / /
oM badzra d+ha ra d+ha ra /
d+ha ra ya d+ha ra ya /
mar+d+ha mar+d+ha /
badzra d+h+r-i ga a d+haM tiSh+Tha /
oM sa shwa pa ra ma sa shwa ta /
e h+ye hi dzi na dzika a d+hi tiSh+Tha /
oM badzra sU r+ya ta mo bi d+ha ma na sa ma ya s+t+waM haM rat+na d+h-i ka a d+hi tiSh+Tha /
oM badzra d+harmA sa ma ya s+t+waM hu lu hu lu A ro l-i ka a d+hi tiSh+Tha /
phuHphuHphuHhi hi hi /
pra dz+nyA D+h-i ka a d+hi tiSh+Tha /
oM mo ha ra ti a d+hi tiSh+Tha /
oM dwe Sha ra ti a d+hi tiSh+Tha /
oM rA ga ra ti a d+hi tiSh+Tha /
oM badzra ra ti a d+hi tiSh+Tha /
de nas mig sogs gti mug sogs / /
rdo rje gsum ni gnas gsum dgod / /
dbang ni rang gi rigs nyid kyis / /
rang nyid gnas su ye shes bsam / /
ye shes bdud rtsi'i sbyor ba yis / /
mchod pa'i rim pa dbul bar bya / /
'chad par 'gyur ba'i cho ga yis / /
rgya cher rab tu mchod nas ni / /
blo dang ldan pas bstod pa bya / /
mi bskyod rdo rje ye shes che / /
rdo rje dbyings ni mkha' chen po / /
rdo rje gsum mchog dkyil 'khor gsum / /
rdo rje dbyings la phyag 'tshal bstod / /
rnam par snang mdzad dag pa che / /
rdo rje zhi ba dga' chen po / /
rang bzhin 'od gsal mchog gi mchog /
ston pa rdo rje phyag 'tshal lo / /
rin chen rgyal po rab tu zab / /
rdo rje nam mkha' dri ma med / /
rang bzhin dag pas gos pa med / /
rdo rje sku la phyag 'tshal lo / /
rdo rje mi 'chi rgyal po che / /
mi rtog nam mkha' rdo rje 'dzin / /
'dod chags pha rol phyin pa brnyes / /
rdo rje gsung la phyag 'tshal lo / /
don yod rdo rje rdzogs sangs rgyas / /
bsam pa thams cad rdzogs mdzad pa / /
rang bzhin dag pa nyid las byung / /
rdo rje sems dpa' phyag 'tshal lo / /
der ni tshogs kyi 'khor lo dang / /
sbyin sreg gtor ma'ang rgyas par bya / /
mthong dang ma mthong 'bras bu dag /
phun sum tshogs pa thob par 'gyur / /
dpal kye'i rdo rje'i bya ba'i rim pa'i lam las rab tu gnas pa'i bya ba ste brgyad pa'o // //
blo ldan khrus byas rgyan rnams brgyan / /
dkyil 'khor bsgrub dus gnas nang du / /
sbyin sreg de nyid la gnas te / /
las kun sgrub byed sbyin sreg bya / /
sngags pas byang du mngon bltas te / /
zhi ba'i las ni yang dag brtsam / /
shar du rgyas pa mngon spyod lhor / /
dbang dang dgug pa nub tu'o / /
zhi ba dgongs ka bya ba ste / /
rgyas pa nang par bya ba yin / /
dbang dang dgug pa nyi phyed la / /
mtshan phyed gsad dang zhe sdang ngo / /
phan pa gnyis kyis zhi ba ste / /
rdo rje nyi ma rgyas pa'o / /
rdo rje chos kyi dbang zhes bya / /
rdo rje sems dpa' gsad pa'o / /
zhi ba'i sems kyis zhi ba ste / /
nad la sogs pa zhi bar bya / /
rgyas pa'i sems kyis rgyas pa ste / /
rin chen char sprin rab bskor bya / /
rjes su chags pa'i sems kyis ni / /
dgug pa'i las ni yang dag brtsam / /
gdug pa'i sems kyis gsad pa ste / /
me yi char sprin dbab par bya / /
zhi ba'i thab khung zlum po ste / /
rgyas pa la ni gru bzhi'o / /
dbang ni zla ba phyed pa 'dra / /
dgug pa la ni lcags kyu'i dbyibs / /
gsad dang zhe sdang las la ni / /
nam mkha'i khams dang mtshungs pa'o / /
khru gang pa dang khru phyed par / /
rgya dang zabs ni zhi ba ste / /
khru do pa dang khru gang pa / /
rgya dang zabs ni rgyas pa yin / /
dbang dang dgug pa'ang khru gang pa / /
khru phyed rgya dang zabs su bstan / /
sor mo nyi shu de yi phyed / /
rgya zabs gsad dang zhe sdang la'o / /
zhi ba'i kha khyer sor bzhi ste / /
rgyas pa la ni sor mo brgyad / /
dbang dang dgug la sor bzhi bzhi / /
gsad dang sdang la sor gsum gsum / /
phyed ma dkar pos zhi ba la / /
de bzhin rgyas pa ser po ste / /
dbang dang dgug la dmar por grags / /
gsod dang zhe sdang nag po'o / /
'khor lo rin chen pad+ma dang / /
ral gri rdo rje ci rigs dgod / /
rang 'dod lha yi rnal 'byor gyis / /
las kun pa yi sbyin sreg ste / /
tshad dang dbyibs dang kha dog dag /
zhi ba dang mthun shar blta'o / /
dgang gzar dbye ba bshad par bya / /
gser sogs nim pa mchod sbyin zhing / /
yu ba khru do mchu sor brgyad / /
zheng zabs rdo rje sor bzhi'o / /
kha ni pad+ma'i rnam pa mtshungs / /
ska rags gru bzhi mdzes pa ste / /
'og tu pad+ma legs par bya / /
rin chen sor gnyis yu ba'i mgor / /
tha mar rdo rje sor drug pa / /
de ni dgang gzar mtshan nyid do / /
blugs gzar yu ba khru gang ste / /
mchur ni sor drug zheng dang zabs / /
rdo rje sor gsum pad 'dab mtshungs / /
rin chen sor gcig gsum rdo rje / /
gzhan yang dgang gzar blugs gzar gyi / /
yu ba khru gang bya ba ste / /
'og tu rdo rje rin chen bya / /
de yi dgang gzar rgyar sor bzhi / /
zabs su sor bzhi nang rdo rje / /
sor bzhi'i mthar ni rdo rje ste / /
bar du pad+ma'i 'dab ma'i dbyibs / /
blugs gzar pad dbyibs sor gnyis te / /
zabs su sor gcig nang rdo rje / /
dgang gzar blugs gzar kha rang gi / /
lha yi sa bon rab 'bar bsam / /
ri pha'ang de yi khar dgod bya / /
yang na sor mo lnga dang gsum / /
bcer bas kyang ni bya bar gsungs / /
me tog bdug spos mar me dang / /
de bzhin dri yi dung sogs g.yas / /
g.yon du sngags kyi mchod yon snod / /
mdun du snod ni gzhag par bya / /
mchod sbyin shing sogs yal ga las / /
rtse mo mchog ni ma nyams pa / /
bzang po lo ma gnyis ldan pa / /
las kyi dbye bas dbye bar bya / /
rgyas pa la ni sor bcu bzhi / /
zhi ba sor ni bcu gnyis pa / /
dbang la sor bcu sdang ba dang / /
gsad pa la yang sor mo brgyad / /
sha lnga dang ni bdud rtsi lnga / /
rgun 'brum a mra sbrul 'jigs dang / /
kha 'dzag skye ma rtse ba ni / /
'bras bu rnams kyis sbyin sreg bya / /
tsam pa a shwa ka dang glu / /
ka tang pa dang srid sgrub nyid / /
ji ltar rnyed pa bzlas byas nas / /
me tog 'dis ni sbyin sreg bya / /
yid kyis mar khu bsam pa dang / /
'bras so chag med 'bras dang ni / /
'bru dang zho yi zan dang ni / /
til dang de bzhin mnyam pa'i shing / /
dUr ba rab tu gzhon pa nyid / /
bsam gtan rdo rjes sbyin sreg bya / /
me tog la sogs rdzas rnams ni / /
las kyi dbye bas kha dog dbye / /
dkar po zhi bar byed par brjod / /
ser po rgyas pa sgrub thabs la / /
dbang dang dgug par dmar po che / /
tha ma'i las la nag po'o / /
til gyi zhi ba rgyas pa zho / /
tsher mas de bzhin gsad pa la / /
zhe sdang sogs la'ang tsher mar brjod / /
dbang dang dgug la ut+pala'o / /
bdud rtsi 'khyil sngags yungs kar bzla / /
khu tshur gnyis kyis 'dod lha la / /
rang gi bskor bas rab bskor bya / /
gnyis kyi bar du sbyar bar bya / /
cig car khu tshur gnyis dag gis / /
g.yas su bskor bar yang bya'o / /
sngon bzhin yungs kar me snod la / /
sbyang bar bya phyir gzhug par bya / /
oM sarba pA paM da ha na badzra ya badzra satwaM s+ya sarba pA paM da ha swA hA / /
sbyang ba'o / /
ye shes rnam shes nang bkug ste / /
snyim pas chu ni blang byas nas / /
bskor te sbyang phyir me ru yang / /
nyungs kar bzhin du gzhug par bya / /
oM hU~M ta Ti phaT nye reg go / /
de nas yaM shing la sogs rdzas / /
gsang la sbyang phyir sngags 'di 'don / /
oM shrIM swA hA /
mar sbyang ba'i sngags so / /
oM swA hA /
rdzas bkru ba'i sngags so / /
oM badzra swA hA /
'bru sbyang ba'i sngags so / /
oM ku ru ku ru swA hA /
rdzas gzhan sbyang ba'i sngags so / /
oM a swA hA /
yaM shing sbyang ba'i sngags so / /
sbyin sreg yan lag las byung zhing / /
thab khung bas thung thab khung gzhug /
ting nge 'dzin gyis me sbar la / /
yid kyis mar gyi sreg blugs sbyin / /
de ni so sor snang ba ste / /
bsam gtan las byung sku lnga pa / /
de la zhabs bsil zhal bsil dang / /
mchod yon 'thor 'thung rim bzhin dbul / /
ha cang ring min rtse ma nyams / /
g.yas skor shar nas ku sha dgram / /
rtse mo phyogs gcig bstan bya te / /
stegs bu'i steng du gzhag par bya / /
tsan+dan a ka ru shing ngam / /
gzhan yang dri yi shing dag gis / /
sbyin sreg bya phyir rlung yab kyis / /
me sbar gzi bskyed mtshan ma brtag /
kha dog dri dang rtse mo 'khyil / /
gzugs dang sgra la sogs pa yi / /
dge dang mi dge bar gyur te / /
zhi ba kha dog dkar 'bar ba / /
rgyas pa ser po'i rnam pa ste / /
dbang dang mngon spyod dag la ni / /
dmar dang gnag pa'i me ni bsngags / /
brgya byin bzang po'i gzhu 'dra ste / /
g.yas su 'khyil bas mchog yin no / /
ngang pa'i sgra ltar snyan pa dang / /
me lce snun zhing rtse mo can / /
sreg blugs bsres pas yon bdag phyir / /
me ni khong du chud phyir brtag /
me stag rnam 'phro du ba mang / /
rim gyis 'bar zhing khad kyis 'phro / /
mtha' mar rang 'bar gzi byin can / /
tsha zhing 'od zer 'phro ba dang / /
rtse gsum zhib ma 'dra nyid dang / /
de bzhin ba lang 'gro 'dra ba / /
de la sogs pa'i mtshan ngan pa / /
mi dge rnams kyang brtag par bya / /
me yi dbus su bsgom bya ba / /
pad+ma nyi ma'i dkyil 'khor la / /
spyan gsum zhal bzhi phyag bzhi'i lha / /
gsus chen ral pa'i thor tshugs can / /
g.yas pa mchog sbyin phreng ba ste / /
g.yon na dbyug pa spyi blugs so / /
las dang rjes mthun kha dog can / /
ra yi skye gnas las byung bsgom / /
tshur spyon tshur spyon 'byung po che / /
me lha drang srong bram ze mchog /
sreg blugs zhal zas bzhes slad du / /
'di nyid du ni bzhugs su gsol / /
gzi brjid chen po me yi lha / /
'dod pa thams cad sgrub pa po / /
thugs rjes sems can don mdzad pa / /
'di nyid du ni bzhugs su gsol / /
oM e h+ye hi ma hA b+hU ta de ba r-i Shi dwi dza satwa ma gr-i hi twa a hu ti a ha ra a smiM sa n+ni hi to b+ha ba /
mchod pa'i tshogs mchod byas la / /
spos khang yongs su bzung byas te / /
'dod don dngos grub rtogs bya'o phyir / /
dam tshig yang dag brjod par bya / /
oM badzra a na la ma hA b+hU ta dz+wA la ya sarba b+ha smiM ku ru sarba du Sh+Ta hUM phaT dr-i Sh+ya dzaHhUM baM hoHsa ma ya s+t+waM a haM /
dam tshig sbyin pa'o / /
dgang gzar blugs gzar bzang po yi / /
rdo rjes mtshan par sa bon bsgom / /
lag pa g.yas pas gzung byas te / /
pus mo'i bar du gnas byas nas / /
ye shes bdud rtsir byin brlabs rdzas / /
me yi lha la sreg blugs dbul / /
oM a gan ye swA hA /
mar gyi'o / /
oM sarba pA paM da ha na badzra ya badzra sarba pA paM da ha swA hA / /
til nag gi'o / /
oM badzra puSh+Ta ye swA hA / /
'bras ma chag pa'i 'o / /
oM sarba saM pa de swA hA / /
zho dang zas mchog gi'o / /
oM badzra bi dzA ya swA hA / /
'bras so ba'i 'o / /
oM ma hA be+e gA ya swA hA / /
nas kyi'o / /
oM ma hA ba lA ya swA hA / /
mon sran dre lu'i'o / /
oM badzra g+ha sma ri swA hA /
gro'i 'o / /
oM badzra A yu She swA hA / /
dUr ba gzhon nu'i 'o / /
oM a pra ti ha ta badzrA ya swA hA / /
ku sha'i 'o / /
oM badzra bi dzA ya swA hA / /
u dum bA ra'i 'o / /
oM po d+hi br-i k+Sha ye swA hA / /
byang chub kyi shing gi'o / /
oM badzra la tA ya swA hA / /
ba la k+Sha'i'o / /
oM badzra ku be rA ya swA hA / /
n+ya gro d+ha'i 'o / /
oM sa ha ka rA ya swA hA / /
a mrI'o / /
mthar ni swA hA zhi ba ste /
rgyas pa'i dus su pau Sha Ta /
mthar ni hU~M phaT gsad pa la / /
dgug dang dbang la dzaHdang hriH / /
ci 'byor mchod nas me yi lha / /
rdo rje 'dzin pas bstod par bya / /
'jig rten dbang phyug tshangs dbang mchog gi sras / /
me lha'i rgyal po Tak+kis dbang bskur ba / /
shes rab mchog gis nyon mongs thams cad bsreg /
'dzin byed me lha nyid la rnam par 'dud / /
tshangs pa 'jig rten mgon gyi sras / /
me lha'i rgyal po drang srong mchog /
'byung po yongs su bskyang ba'i phyir / /
thugs rje dbang gis skur sprul pa / /
rig sngags grub pa'i drang srong tshul / /
nyon mongs bsreg pa'i shes rab 'od / /
bskal pa'i me bzhin gzi brjid 'bar / /
mngon shes rdzu 'phrul zhabs dang ldan / /
thabs kyis sprul ba'i theg pa bcibs / /
rig sngags gsung zhing bgrang phreng 'dzin / /
bdud rtsi bcud ldan gun+d+he bsnams / /
chos kyi bdud rtsi yongs la bsil / /
nyes pa'i skyon bral tshangs par spyod / /
'jig rten gnas kyang mya ngan 'das / /
zhi ba brnyes kyang thugs rje che / /
de bas bstod de phyag kyang 'tshal / /
de nas yi ge brgya pa bzla / /
bsang gtor bya ste me lha yi / /
thugs kar rang lha bskyed byas la / /
spyan drang mchod bstod la sogs bya / /
dmigs med mkha' ltar dag par khyab pa yi / /
chos sku nam mkha' lta bur dbyer med kyang / /
thabs dang shes rab gzugs brnyan skur ston pa / /
bcom ldan 'khor bcas 'dir ni gshegs su gsol / /
ma lus sems can kun gyi don slad du / /
bdud sde dpung bcas ma lus 'joms mdzad cing / /
dngos rnams ma lus ji bzhin mkhyen gyur pa / /
bcom ldan 'khor bcas 'dir ni gshegs su gsol / /
oM e h+ye hi b+ha ga wAn ni b+ha ba taM sa ma ye na tsa a r+g+haM taM saM pra tIts+tsha pU dzI tsa r+ya pra si da me /
mchod yon phul te dgug sogs bya / /
byin brlabs dbang bskur legs rdzogs nas / /
mchod dang bstod pa nyer spyod sogs / /
sngar bzhin phul nas ye shes me / /
mnyes byas 'dod pa'i don blangs te / /
yi ge brgya bas gshegs su gsol / /
lhag pa'i rdzas kyi dgang blugs kyis / /
me lha mchod de gshegs su gsol / /
bdag gi don dang gzhan gyi don / /
byin za khyod kyis bsgrubs kyis gshegs / /
ji bzhin du ni slar gshegs te / /
bdag gi dngos grub thams cad sgrubs / /
oM kr-i twA wa sarba satwA r+tha sid+hir dat+ta ya thA nu gAts+tsha tAM bud+d+ha bi Sha ya pu na ya muHsbyin sreg gis ni lha rnams tshim / /
tshim par gyur nas dngos grub ster / /
gsang sngags lhag chad gang yin pa / /
thams cad sbyin sreg dag gis bskong / /
de phyir rdo rje mkha' 'gro yis / /
sbyin sreg rab tu bsngags par mdzod / /
'dis ni rdo rje mnyes par gyur / /
ye shes me ni rang dgyes bya / /
rgyal ba phan pa mnyes pa dang / /
gser gyi mda' bdag mnyes pa dang / /
pad+ma gar dbang mnyes pa dang / /
lcags mchog rgyal po mnyes pa dang / /
tshangs pa brgya byin dbang chen dang / /
khyab 'jug rlung dang me chen dang / /
thod ldan nyid dang 'dod lha dang / /
zla ba nyi ma gdon gzhan dang / /
sa ni zhags pas 'dzin pa dang / /
lus ngan de bzhin mtshams skyong dang / /
chos rgyal dang ni klu dang ni / /
dri za lha min mi 'am ci / /
sum cu rtsa gsum gnas pa'i lha / /
'og min du ni gnas pa dang / /
gang zhig rgyal chen gnas pa dang / /
gzhan 'phrul dbang bsgyur nyid dang ni / /
'phrul dga' yi ni lha rnams dang / /
gang zhig dag pa'i gnas son dang / /
'od zer 'jig rten khams gnas dang / /
mi mjed khams su gnas pa dang / /
gling bzhir gnas pa'i sems can dang / /
gang zhig khams gsum gnas pa dang / /
snod ldan sems can 'jig rten dang / /
lcug ma tshogs dang rtswa sogs dang / /
gang dag rab dga'i sar gnas dang / /
pha rol dri med gang phyir dang / /
'od 'phro can du gnas pa dang / /
mi g.yo'i gnas su byas pa dang / /
gang zhig chos sprin rjes son pa / /
gang zhig sbyang dkar song ba dang / /
gang zhig ring song thob pa dang / /
'od byed du ni gnas pa ste / /
sa bcu'i dbang phyug mgon po dang / /
'phags pa'i gang zag brgyad po dang / /
rdzogs sangs rgyas dang nyan thos nyid / /
rwa ni ral gri gzugs can dang / /
dmyal ba yi dags byol song dang / /
lha dang lha min mi rnams ni / /
sbyin sreg cho gas dgyes pa nyid / /
dpal kye'i rdo rje'i bya ba'i rim pa'i lam las / /
sbyin sreg gi bya ba ste dgu pa'o // //
sngags tshul rig pa'i rnal 'byor pas / /
yid 'ong srog chags med pa'i gnas / /
legs sbyang dri zhim chus byugs nas / /
dus dang sbyar te ro hoM brtsam / /
bdud rtsi 'khyil pa bzlas pa yi / /
dri zhim chu yis dang por bkru / /
de nas rang lha'i [(]rnam [,]rnal [)]'byor pas / /
rnam snang mdzad du de bsams nas / /
rdo rje sdom pa byin nas kyang / /
bum pa'i dbang ni sbyin par bya / /
mig la sogs la gti mug sogs / /
rdo rje gsum ni gnas gsum dgod / /
rdo rje thab khung rab sbyor bas / /
sbyin sreg rim pas sbyang bar bya / /
nyi ma dag ni gsum pa na / /
rus pa'i phreng ba bsdu bar bya / /
'o ma dri bzangs bsang gtor nas / /
de yi mchod rten yang dag brtsam / /
dpal kye'i rdo rje'i bya ba'i rim pa'i lam las ro hom gyi bya ba ste bcu pa'o // //
blo dang ldan pa'i sgrub pa pos / /
rnal 'byor pho mo'i dkyil 'khor la / /
khyad par can gyi longs spyod kyis / /
tshogs kyi 'khor lo rab tu bskor / /
bsod nams 'dod pa'i sbyin bdag gis / /
dkyil 'khor dri dang me tog bcas / /
dri yi thig le'ang dbul bar bya / /
phyag 'tshal nas ni gsol ba gdab / /
dam tshig gsol ba gzhan gyis kyang / /
zhi ba la sogs rab tu bskul / /
snga bar dge 'dun chos ston bya / /
bla ma sangs rgyas yang mnyes bya / /
bla ma la ni yon dbul bya / /
de yi rjes la tshogs kun la'o / /
gnas der 'tshogs pa'i rnal 'byor pas / /
dbyug sngon can la gsol btab nas / /
skal ldan skal min shes 'gyur bas / /
dang por lung dang ngag gi brda / /
lung gis 'dir ni shes par bya / /
gang zhig spun dang sring mo yang / /
the tshom med par rnam par shes / /
gang gis sor mo gcig ston pa / /
'ongs sam zhes ni 'dri ba yin / /
gnyis ni legs par 'ongs pa yin / /
mthe bong g.yon pa bcangs pa ni / /
bde ba'i phyag rgyar shes par bya / /
gang zhig ming med ston pa la / /
de yis mthe chung sbyin par bya / /
gang zhig dbus ma ston pa la / /
de yis mdzub mo sbyin par bya / /
gang zhig ming med ston pa la / /
de la mgrin pa rab bstan bya / /
gang zhig gos ni ston pa la / /
de la rtse gsum rab bstan bya / /
gang zhig nu ma ston pa la / /
de la mtshams ni rab bstan bya / /
gang zhig sa ni ston pa la / /
de la 'khor lo rab tu bstan / /
gang zhig khro gnyer ston pa la / /
gtsug phud dgrol bar ma mngon par brjod / /
gang zhig dpral ba ston pa la / /
de la rgyab ni rab bstan bya / /
gang zhig rkang mthil ston pa la / /
pho long rtse bar rol par bya / /
phyag rgya so so'i phyag rgya'o / /
dam tshig la yang dbye bar bya / /
de tshe rnal 'byor mas smras pa / /
e ma bu ni snying rje che / /
gal te phreng ba'i lag ston na / /
'du bar bya zhes brjod pa yin / /
phreng bas mngon par gshegs byas la / /
dam tshig brtul zhugs shin tu mnos / /
ma da na chang ba la sha / /
ma la ya dza de bzhin du / /
'gro ba khe Ta ro shra pa / /
rus pa'i rgyan ni ni rang shu / /
bre kha na shog ces rab can / /
kr-i bi ta ni cang te'u 'dod / /
du dur ni skal med brjod / /
skal ldan ka liM dza raM 'dod / /
reg min di na ni maM zhes bya / /
thod pa pad+ma ban dza nam / /
zan ni tri pi tri ka raM / /
tshod ma ma la ti daM naM / /
bshang ba tsa tur sa maM brjod / /
kastu ri ni gci bar 'dod / /
sih+la rang byung shes par bya / /
ka bu ra ni khu bar shes / /
sha chen sha li dza zhes brjod / /
dbang po gnyis sbyor kun tu ru / /
bo la rdo rje bshad pa ste / /
kak+ko la ni pad+mar shes / /
rigs kyi dbye ba'i dbye ba yis / /
rigs ni rnam pa lnga zhes bshad / /
brda yi skad ni 'di dag la / /
sangs rgyas zhes bya rigs lnga yin / /
g.yung mo rdo rje'i rigs su bshad / /
gar ma pad+ma'i rigs su 'dod / /
rin chen rigs nyid rang 'tshed ma / /
skye gnyis de bzhin gshegs mar shes / /
las kyi rigs nyid rang 'tshed ma / /
phyag rgya 'di dag dngos grub ster / /
de yi khu ba rdo rje yin / /
mchod byas brtul zhugs can gyis btud / /
rdo rje snying po sems dpa' che / /
khyod la nga yis bshad pa gang / /
rmad du byung ba brda yi tshig /
de dag thams cad dad pas gzung / /
kye rdo rje las dbang bskur gang / /
brda yi skad ni mi smra na / /
de yi dam tshig nyams par ni / /
'gyur ba 'di la the tshom med / /
yams dang 'tshe ba rkun ma dang / /
gdon dang rims dang dug rnams kyang / /
brda yi skad ni mi smra na / /
gal te sangs rgyas yin yang 'chi / /
rang gi dam tshig shes snyed la / /
gal te tshig 'di mi smra na / /
de la gnas bzhir skyes pa yis / /
rnal 'byor ma ni khro bar byed / /
sgrub dus bkra shis dga' ston dang / /
dam tshig gso pa'i cho ga sogs / /
yi dags zla phyed bcu bzhi dang / /
tshes brgyad kyi ni dus dag la / /
dur khrod ri yi bya skyibs dang / /
de bzhin mi ma yin gyi gnas / /
yang na dben pa 'am rgya mtsho'i mthar / /
ston mo 'di dag brtsam par bya / /
der ni rtag tu brtag par bya / /
dung chen dgu dang ro yi gzugs / /
yang na stag gi pags pa dang / /
de bzhin dur khrod ras dbus su / /
rang gi lhag pa'i lha dmigs nas / /
bzang po rgyan gyis rnam par brgyan / /
thams cad 'byor ba'am dmigs nas ni / /
bems po'i gnas su sreg blugs bya / /
shar lho byang dang dag phyogs su / /
phyogs gnas rnams ni dga' bar bya / /
phyogs bral rnams su lha mo rnams / /
dam pa'i tshe yis mchod par bya / /
lcags kyu lnga dang bdud rtsi lnga / /
rgyal mtshan mtshon bsnun bdun 'khor dang / /
rgyal po shA li la sogs rdzas / /
ji bzhin byin brlab rim pa ni / /
phyi nang gsang ba'i mchod pa yis / /
mkha' 'gro'i tshogs bcas mchod par bya / /
der ni ma dang sring mo dang / /
sring mo'i bu mo sgyug mo ste / /
de nas rgyas par mchod byas nas / /
tshogs kyi 'khor lo 'grub par 'gyur / /
thod pa chen po cha gcig pa / /
chang ni bzang pos bkang byas te / /
bla ma la dbul skal ldan ma / /
phyag btsal nas ni bdag btud bya / /
pad+ma'i lag pas blang bar bya / /
lag pa de nyid kyis ni dbul / /
der ni sgrub pa po yis phyag /
yang dang yang du bya ba'o / /
glu gar dngos grub rgyur gsungs pas / /
de dag gis kyang mchod par bya / /
kak+ko lar gnas po la ste / /
mu m+mu ni kye kak+ko la / /
kye khyod kri pi ta brdung ba / /
snying rje ku co mi byed do / /
der ni ba la bza' bar bya / /
bsdams par ma da na btung ngo / /
kye ka li dza ni gzhug par bya / /
du du ra ni spang bar bya / /
tsa u sa ma ka s+thu ri / /
ga bur sih+las byug par bya / /
shA li ma la ti daM naM / /
der ni rkang pa bza' bar bya / /
phreng ba khan dang khe ta byed / /
dag dang ma dag mi blta'o / /
ni raM su yis yan lag brgyan / /
der ni shra pa rnam par gzhug /
ma la dza ni kun du ru / /
din daM maM ni der mi spang / /
he ru ka yi gzugs kyis gar / /
dran pa ma yengs rnal 'byor bya'o / /
bsgom par zhen pa'i sems kyis bya / /
chags dang ldan zhing goms pa'i sems / /
rdo rje chos dang sangs rgyas te / /
rnal 'byor ma yis mi mo yi / /
glu dang gar ni 'di dag ste / /
mchog tu glu blang gar bya'o / /
'di nyid kyis ni 'khor bsrung zhing / /
de bzhin bdag kyang bsrung ba ste / /
'di yis 'jig rten dbang du byed / /
'di nyid sngags kyi bzlas pa ste / /
gang du dad pas glu blang dang / /
gang du dad pas gar bya ba / /
tshogs kyi bdag pos sngon byas te /
de la dri ni brtag par bya / /
dang por sgog pa la sogs dri / /
de nas yang ni bya rgod dri / /
de rjes ga pur ma la dza / /
glu yis byin rlabs mtshan nyid do / /
ngang pa'i skad dang bung pa'i skad / /
glu yis rjes su thos 'gyur te / /
ce spyang gi ni skad dag dang / /
phyi rol tshal du brtag par bya / /
sgrub pa po dang rnal 'byor mas / /
tshogs kyi 'khor lo'i ston mo ni / /
gang du zos na dngos grub ni / /
'dod pa thams cad 'grub byed pa'o / /
de ltar glu gar bkra shis dang / /
smon lam cho ga kun rdzogs nas / /
yan lag rgyan rnams kyis brgyan te / /
dro rje dril bu blangs nas ni / /
bdag nyid rnal 'byor legs ldan pas / /
phud dang lhag ma kun bsres la / /
lam gyi bzhi mdor gtor ma gtang / /
de rjes sbyor ldan bde bar gnas / /
dpal kye'i rdo rje'i bya ba'i rim pa'i lam las / /
tshogs kyi mchod pa'i bya ba ste bcu gcig pa'o // //
mkhas pas gnas dang dus kun du / /
'dod pa'i don kun sgrub byed dang / /
bgegs ni zad cing zhi bya'i phyir / /
gtor ma rgyun du sbyin par bya / /
rlung me thod pa la gnas pa / /
lcags kyu lnga dang bdud rtsi lnga / /
'bar dang skrod pa la sogs bsgrub / /
de nas phyogs gnas rnams dang ni / /
'byung po che la gtor ma sbyin / /
g.yas pas rdo rje gsor bya zhing / /
g.yon pas dril bu dkrol bya zhing / /
phyag rgya sgyur pa'i regs pas skrod / /
lta stangs dang ni dgra bgegs skrod / /
sngags dang bcas pa'i stang stabs kyis / /
shar gyi gnas ni mnan par bya / /
rim pa 'di nyid kyis ni gzhan / /
sgo nas dag gis kyang ni mnan / /
lag pa g.yas dang g.yon dag gis / /
rol dang bcas pas mtha' sogs spro / /
cung zad bskyod pa'i sdigs mig dang / /
bcas pas smin ma rnam par bskyod / /
'gro ba dbang du byed pa'i rgya / /
g.yas brkyang ba dang g.yon brkyang ba / /
g.yas bskum pa dang g.yon bskum pa'o / /
slob dpon gtso bo rdor 'chang gis / /
sbyor ba can sngags phyag rgya ste / /
pus stabs gtso bo rkang stabs dang / /
bskor ba'i stabs dang zlog pa'i stabs / /
oM hU~M phaT / /
shar sgo'i 'o / /
pus reg stabs dang g.yon 'debs stabs / /
bskor stabs seng ge'i mchongs stabs so / /
oM hU~M A phaT /
lho sgo yi'o / /
g.yas brkyang ba dang g.yon brkyang dang / /
sa ga zlum po'i stang stabs so / /
oM hU~M aM aM aM phaT /
nub sgo yi'o / /
mthun pa'i stabs dang mi mthun stabs / /
gcig bsdus g.yon bcang rkang stabs mchog /
oM ha na mA ra du Sh+TaM g+hA ta ya / /
AH hU~M hrIH hU~M phaT /
byang gi sgo yi'o / /
dri yi dkyil 'khor gru bzhi pa / /
me tog dkar sogs mchod byas te / /
dri dang 'bras mar kha ra zho / /
sbrang rtsi mar ldan shar sgor sbyin / /
rdo rje khu tshur gnyis bcings la / /
rgyab dang rgyab tu sbyar byas te / /
mthe chung lu gu rgyud bcings nas / /
zhags pa'i tshul sbyar mdzub gnyis sprel / /
'dod pa'i rgyal po'i phyag rgya 'di / /
lha rnams dgug par byed pa'o / /
oM ba ta li ma hA ba ta li hU~M hU~M hU~M dzaH swA hA /
oM A rgyu mo dang ni rgyu chen mo / /
nyin dang zla ba dngos grub bzhin / /
lta rgyal mo dang zla rgyal mo / /
lha mo u ma gang gA dang / /
gzugs mdzes skar ma 'dus pa dang / /
gza' tshogs kun dang tshogs kyi gtso / /
karti ka dang dpal ldan mo / /
lha mo ri bong can 'dzin ma / /
a ka la dang u pa gal / /
lha min lha yi rgyal po rnams / /
sbos mo dang ni sbos chen mo / /
mchod pa'i gnas 'dir gshegs su gsol / /
hU~X he hoHA kaR+Sha ya A kaR+Sha ya sa ma ya d+he be hU~M hU~M phaT swA hA / /
dgug pa'i sngags dang phyag rgya'o / /
de nyid sdigs mdzub gnyis dkrol ba / /
tshim par byed pa'i phyag rgya'o / /
se gol gsum brdabs sngags 'dis btang / /
oM b+ha k+Sha b+ha k+Sha sa ma ya tiSh+Tha dzruM hU~M phaT swA hA / /
de dag ni lha'i gtor ma'i cho ga'o / /
nub tu dri yi dkyil 'khor la / /
me tog ser dang dkar pos mchod / /
'o ma khrag bsres mngar gsum dang / /
'o mas bkang ba'i gser snod dbul / /
'dod pa'i rgyal po'i phyag rgya dang / /
sngags 'di yis ni dgug par bya / /
oM ba ta la mi hA ta la ba hU~M hU~M dzaHswA hA /
klu rgyal mtha' yas nor rgyas bu / /
'jog po dang ni stobs kyi rgyu / /
pad+ma pad+ma chen po dang / /
dung skyong dang ni rigs ldan no / /
lha mo lha mo chen mo dang / /
zla ba'i spyi gtsug spyi gtsug che / /
dbyug 'dzin dbyug 'dzin chen po dang / /
be con chen po hu yin dang / /
dga' bo dang ni nyer dga' bo / /
rgya mtsho rgya mtsho chen po dang / /
tsha ba tsha ba chen po dang / /
dpal gyi 'od dang 'od chen po / /
rjes su 'od dang mdzes pa dang / /
mdzes chen po dang sbrul bzangs dang / /
stobs po che dang tshi li dang / /
tshi li chen po pa rnams dag /
mchod pa'i gnas 'dir gshegs su gsol / /
oM A gats+tsha ya A gats+tsha ya ma hA nA gA d+hi pa ti sarba b+hu ra b+hu phu phu swA hA /
rdo rje khu tshur dam bcings te / /
mthe bong mthe chung bsgreng bar bya / /
lag pa g.yas ni bar phye ste / /
sbrul gyi gdugs kyi tshul du sbyar / /
oM b+ha k+Sha ya b+ha k+Sha ya sa ma ya tiSh+Tha dzrUM hU~M swA hA / /
klu rnams dga' byed sngags phyag rgya / /
se gol gsum gtogs gtor bar bya / /
de dag ni klu'i gtor ma'i cho ga'o / /
byang du dkyil 'khor gru gsum pa / /
tsan+dan dmar po la sogs bya / /
me tog dmar sogs nye bar brgyan / /
sA lu'i 'bras chan sbrang rtsi zho / /
bdud rtsi lnga ldan snod bdun gzhag /
'dod rgyal phyag rgya sngags 'dis dgug /
oM nor bu bzang dang gang ba bzang / /
bde ba bzang dang rgyal ba bzang / /
dga' ba'i phur bu phur bu che / /
phur bu bzang dang pad+ma'i gtsug /
dung gi gtsug phud gar dang ni / /
gar chen dang ni 'bigs byed ma / /
gcod byed ma dang rdzogs byed ma / /
nor dang nor kun nor bzang mo / /
gzugs bzang rol dang rol chen mo / /
bzhad dang rtse dang rnam par bskyod / /
dpal bzang dang ni gzugs mdzes ma / /
rdo rje dbang phyug bka' 'di yis / /
oM ma Ni b+ha drA ya swA hA /
oM pur+Na b+ha drA ya swA hA / /
oM da na b+ha drA ya swA hA / /
oM bai shra ba NA ya swA hA /
oM bi dzi ku N+Da li ne swA hA /
oM ki li mi li ni ya swA hA /
oM mu na ke tra ya swA hA /
oM dza le n+d+rA ye swA hA /
nor bu bzang dang gang ba bzang / /
nor sbyin bdag dang rnam thos sras / /
rgyal ba bzang po rol mo'i phreng / /
bzhin gyi dbang po 'gro ba'i dbang / /
de dag la sogs 'khor dang bcas / /
gtor ma sbyin pa'i gnas 'dir gshegs / /
gnod sbyin gnod sbyin mo spyan 'dren / /
hU~M he hoHA kaR+Sha ya A kaR+Sha ya sa ma ya ti be hU~M hU~M phaT swA hA /
rdo rje bcings bskor snying gar gzhag /
sngags 'dis mnyes par byas la btang / /
oM da na ti ba ti la phruM swA hA /
de la gnod sbyin gyi gtor ma'i cho ga'o / /
rdo rje stabs kyis lhor gnas te / /
tsan+dan dmar po la sogs pas / /
phyi rol dkyil 'khor gru gsum byas / /
der ni me tog dmar po dgram / /
nya skam dang ni sha skam dang / /
sgog pa'i bi khu khrag gi snod / /
til gyi tshwa mig khu ba rnams / /
khyad par du ni bdud rtsi lnga / /
rnam pa sna tshogs bza' ba dang / /
sran ma lnga dang sran chan gyis / /
gang ba'i snod ni mdun du gzhag /
'dod rgyal phyag rgya sngags 'dis dgug /
oM ba ta li ma hA ba ta li / /
hU~M hU~M hU~M dzaHswA hA /
oM shing gcig dang ni dur khrod dang / /
ri dang brag dang phug gis / /
yul gyi 'dab dang lam dang zhing / /
khyad par du ni khyim stong dang / /
snod dang thang dang sa steng dang / /
khyad par gdol pa'i khyim gnas pa / /
nag po drag po drag chen po / /
lha sbyin mnyam du bsten pa dang / /
nag po 'jigs byed 'jigs byed pa / /
dga' ba las 'das bgegs rgyal lo / /
rgan byed ma dang drag mo dang / /
'jigs byed ma dang dbu mar bstod / /
rgyal mo rnam par rgyal mo dang / /
thub med gzhan gyis mi thub ma'o / /
nag mo bzang mo nag chen mo / /
nag sbom ma dang rnal 'byor ma / /
dbang mo dang ni zla ba mo / /
drag mo sdang ba lam ba ki / /
'phrog byed ma dang mar me ma / /
'jigs byed yul gnas rnal 'byor ma / /
drag mo gzugs chen ma dang ni / /
mche ba gtsigs pa thod chen ma'o / /
thod phreng ba dang kha T+waM ma / /
sbrul chen ral gri dgra sta can / /
rdo rje de bzhin gzhu lag dang / /
lha yi dbang phyug ma rnams dang / /
mkha' 'gro lnga yi de nyid dang / /
las kun rjes sgrub byed pa yi / /
sbyor ba'i dkyil 'khor rgya chen mo / /
de bzhin rdo rje dbang phyug gtso / /
de bzhin gshegs pa'i sku chen po / /
rdul med sbyor ba skye med ma / /
rdo rje dbang phyug ma bka' yis / /
thams cad thams cad 'ong bar byos / /
oM kak+ka D+ha na b+ha n+d+ha na /
kha khA da na sarba du Sh+TaM /
ha na ha na shA ta ya che ge mo hU~M hU~M hU~M phaT phaT dzaHswA hA /
khams gsum rnam rgyal rgya bcings te / /
mdzub gnyis lu gu rgyud byas la / /
oM tiSh+Tha hU~M hU~M b+ha k+Sha phaT dzaHswA hA / /
sngags dang phyag rgya 'di yis bya / /
se gol gsum gyis gtang bar bya'o / /
de dag ni 'byung po'i gtor ma'i cho ga'o / /
'byung po chen po'i gtor ma ni / /
lung gis rim par bshad par bya / /
nam mkha'i khams kyi nang gnas pa / /
pad+ma 'dab brgyad bsgom par bya / /
shar gyi 'dab mar brgya byin bsam / /
lhor ni mthar byed dgod par bya / /
chu bdag nub kyi 'dab ma la / /
de bzhin byang du nor sbyin dgod / /
me yi mtshams la me chen po / /
bden bral du ni srin po'i / /
nub byang mtshams su rlung lha ste / /
dbang ldan mtshams su 'byung po'i bdag /
zla ba nyi ma tshangs la sogs / /
dam pa tshangs ris rnams dang ni / /
tshangs pa mdun na 'don pa dang / /
dga' ldan dang ni 'tshe ma dang / /
yang dag par byung rgyal chen dang / /
gzhan 'phrul dbang ni byed pa dang / /
'phrul dga' yi ni lha rnams dang / /
gtsang ma'i gnas la gnas pa dang / /
bde chen yang dag gnas pa dang / /
mi chung bar ni gnas pa dang / /
'od zer can gyi 'jig rten khams / /
sum cu rtsa gsum gnas pa rnams / /
de dag thams cad steng du dgod / /
chos kyi 'byung gnas nang gnas pa / /
stobs kyi rgyu dang dung skyong dang / /
mtha' yas nor rgyas de bzhin te / /
'jog po dang ni rigs ldan dang / /
pad chen shin du pad+ma dang / /
lha min dmyal ba sems can rnams / /
chos 'byung smad du bsam par bya / /
yi ge oM las tshangs la sogs / /
brgya byin la sogs hU~M yig las / /
stobs kyi rgyu sogs a yig ste / /
phyag gnyis zhal ni gcig pa'o / /
steng gi lha rnams dkar po ste / /
dbang po la sogs nag po'i mdog /
stobs kyi rgyu sogs dmar po che / /
rang mdog rig mas yan lag 'khyud / /
lag na rdo rje dril bu bcas / /
stan la g.yas brkyang yang dag gnas / /
tshangs sogs rtag pa'i phyag rgyas gdab / /
brgya byin la sogs rdo rje yis / /
gar dbang gis ni stobs rgyu sogs / /
thams cad rigs gsum las skyes pa / /
gau rI yis ni dgug byas la / /
chom rkun mas ni zhags pas bcing / /
ro langs mas ni lcags sgrog sdom / /
za phod mas ni dril bus dbang / /
de nas mchod yon zhabs bsil sbyin / /
cho gas gtor ma bsgrub par bya / /
rlung dang me yi dkyil 'khor la / /
a las byung ba'i pad snod bsam / /
'bar ba dang ni khros pa yis / /
bdud rtsi lnga ni bsgrub par bya / /
chu yi rang bzhin 'di bsgoms nas / /
oM gyis byin gyis brlabs la btang /
oM an+da dza ma dza la dza k+Sha b+hU ta ba h+ni /
ba u rak+Sha /
tsan+da sudz+dza mA da pap+pa ta la bA tA la a Sh+Ta sa pa swA hA /
i daM ba liM b+hu dza dzi g+ha phul+la d+hup+pa mAM sa piM g+ha a m+b+ha sap+pa ka dz+dza sA d+ha kha n+ti khu Ni phe Da g+ha ta oM a kA ro mu khaM sarba d+ha rmA NAM A d+ya nu t+pa n+na tA ta oM AHhU~M phaT swA hA / /
rab tu mchod de bstod nas ni / /
'dod pa'i don kun sgo nas kyang / /
de nas dgyes byas gshegs gsol ba / /
yi ge brgya pa bya ba ste / /
oM badzra satwa sa ma ya /
ma nu pA la ya / /
badzra satwa twe no pa tiSh+Tha /
dr-i D+ho me b+ha ba /
su po Sh+yo me b+ha ba /
su to Sh+yo me b+ha ba /
sha shwa to me b+ha ba /
a nu rak+to me b+ha ba /
d+h-i da ya me a d+hi tiSh+Tha /
sarba sid+d+hi me pra yats+tsha /
sarba karma su tsa me tsita taM shri yaHku ru hU~M ha ha ha ha ho / /
b+ha ga wAn mA me muny+tsa badzri b+ha ba ma hA sa ma ya satwa AHmuHmkhas pas gtor mas mchod byas nas / /
lha mnyes 'byung po kun legs byed / /
'khor ba legs 'gyur bde rnyog med / /
zhi rgyas dbang sogs las rnams 'grub / /
dpal kye'i rdo rje'i bya ba'i rim pa'i lam las / /
gtor ma'i bya ba ste bcu gnyis pa'o // //
mkhas pas gong du gsungs pa yi / /
gtor ma la sogs dus dag tu / /
phyi nang gsang ba'i mchod pa yi / /
rgyal ba 'khor bcas mchod par bya / /
me tog spos dang mar me dang / /
dri yi dung sogs g.yas su gzhag / /
g.yon du mchod yon mdun du snod /
bzhag ste byin gyis brlabs la dbul / /
dang por chu gtsang nyid kyis ni / /
bsang gtor rab tu dbul bar bya / /
oM sarba saM sho d+ha ni hU~M / /
gnyis pa dri yi chu yis ni / /
zhabs bsil dag ni dbul bar bya / /
oM ni ri ti hU~M khaM / /
gsum pa la ni 'o ma mngar / /
zhal bsil du ni dbul bar bya / /
oM badzra nai bi d+ye AH hUM swA hA /
bzhi par mtheb mdzub gnyis kyis ni / /
me tog dag ni dbul bar bya / /
oM badzra puSh+pe AH hUM / /
dri med dag cing yid 'ong bar / /
sngags kyi yon chab mchog 'di dag /
bdag ni dad pas dbul lags kyis / /
bzhes nas bdag la dgyes par mdzod / /
oM ma hA A mri ta a r+g+haM pra tI ts+tsa swA hA / /
me tog 'di rnams bzang zhing dge /
dag pa'i skye gnas las dag pa / /
bdag ni dad pas 'bul lags kyis / /
bzhes nas bdag la dgyes par mdzod / /
oM sarba ta thA ga ta pu Sh+pa pU dzA me g+ha sa mu dra s+pha ra Na sa ma ye hU~M /
tshal dag ro ni phan pa dang / /
gang zhig dri yi bdug spos rnams / /
bdag ni dad pas 'bul lags kyis / /
bzhes nas bdag la dgyes par mdzod / /
oM sarba ta thA ga ta d+hA pa pU dzA me g+ha sa mu dra s+pha ra Na sa ma ye hU~M /
srin po 'joms shing dag byed pa / /
dge zhing mun sel mar me 'di / /
bdag ni dad pas 'bul lags kyis / /
bzhes nas bdag la dgyes par mdzod / /
oM sarba ta thA ga ta a lo ke pU dzA me g+ha sa mu dra s+pha ra Na sa ma ye hU~M /
'di ni dri bzang dge ba ste / /
dag pa'i skye gnas las dag pa / /
bdag ni dad pas 'bul lags kyis / /
bzhes nas bdag la dgyes par mdzod / /
oM sarba ta thA ga ta gan+d+he pU dzA me g+ha sa mu dra s+pha ra Na sa ma ye hU~M /
bza' dang bca' bar yang dag ldan / /
kha dog dri dang ro ldan ni / /
bdag ni dad pas 'bul lags kyis / /
bzhes nas bdag la dgyes par mdzod / /
oM sarba ta thA ga ta a kA ro mu khaM sarba d+harma NAM Ad+ya nu t+pa n+na twA ta /
sil snyam la sogs rol mo'i tshogs / /
dbyangs kyi nga ro ldan pa 'di / /
bdag ni dad pas 'bul lags kyis / /
bzhes nas bdag la dgyes par mdzod / /
oM badzra g+ha N+De ra Ni ta pra ra Ni ta saM pra ra Ni ta /
sarba bud+d+ha k+She tra pra dz+nya pA ra mi tA nA da swa b+hA be de badzra d+ha rmA /
dr-i da ya ni sa n+to Sha ni phriM hU~M hU~M hU~M /
thod pa rdzas kyis rab bkang pa / /
rlung me'i dkyil 'khor la gnas pa / /
thabs dang shes rab ye shes lnga / /
sku gsung thugs kyis byin gyis brlab / /
ye shes bdud rtsi rab bsgrubs te / /
sbom po mtha' lhag rtse sbyar la / /
rnal 'byor rnal 'byor ma kun la / /
mthe bo'i thor mas so sor dbyul / /
de yi dbus nas blangs nas ni / /
rang gis bdud rtsi'i ro myang bya / /
oM AHhU~M /
oM sarba ta thA ga ta a mr-i ta badzra swa b+hA ba At+ma ko\u0f85haM /
rdo rje khu tshur gnyis bcings nas / /
rked pa'i mtshams su gzhag par bya / /
khro bo sgeg dang bzhad pa dang / /
lus ni dgug pa gsum ltar gzhag /
me tog bskyur ba'i tshul gyis dang / /
spos la yal ga'i sbyor ba dang / /
sdong bus mar me mchod pa dang / /
byug pa'i lus kyis rjes su dris / /
sgeg mo lag pas sgeg mos te / /
phreng ba phreng ba'i mkha' 'gro ma / /
glu yi hU~M gi dam tshig hU~M / /
brla bskum pas ni gar nyid do / /
pi wang tshul gyis sbreng ba dang / /
gling bu'i tshul gyis bud pa dang / /
bud pa'i tshul gyis bud pa dang / /
sil snyan tshul gyis dkrol ba dang / /
brdab pa'i tshul gyis rdeb pa dang / /
gar gyi tshul gyis yan lag bskyod / /
rlung yab tshul gyis g.yob pa dang / /
rgyal mtshan tshul gyis bsgreng pa dang / /
bla re'i tshul gyis bre ba dang / /
ba dan tshul gyis 'phyar ba dang / /
gdugs kyi tshul gyis dgab pa dang / /
cang te'u tshul gyis dkrol ba dang / /
'khar rnga'i tshul gyis brdung pa dang / /
bzhad pa'i tshul gyis 'dzum pa dang / /
khro ba'i tshul gyis khro ba dang / /
sgeg pa'i tshul gyis sgeg pa dang / /
bsgying ba'i tshul gyis bsgyings pa dang / /
'da' 'dren nu ma 'khyud pa dang / /
rdo rje gsor ba'i tshul dang ni / /
phyag 'tshal tshul gyis 'dud pa'i / /
gau rI ri bong can 'dzin cing / /
chom rkun ma ni nyi ma'i snod / /
ro langs ma ni lag na chu / /
za phod ma ni sman 'dzin cing / /
puk+ka sI ni rdo rje ste / /
ri khrod ma ni ro yi snod / /
gtum mos cang te'u brdung par bya / /
'dod chags chen po rjes chags pas / /
g.yung mo phrag nas 'khyud pa'o / /
de rnams kyis ni gtso bo mchod / /
de ltar rgya cher mchod nas ni / /
blo dang ldan pas bstod pa bya / /
bcom ldan yon tan rab brjod pas / /
'di 'ang mchod pa'i yan lag yin / /
mchod pa 'di rnams bla na med / /
sangs rgyas thams cad mnyes par byed / /
sangs rgyas rnams ni mchod pas mchod / /
'dod pa'i dngos grub byed par 'gyur / /
sgra la rnam gsum shes byas nas / /
lha rnams la ni dbul bar bya / /
de nyid bcom ldan rdo rje can / /
rdo rje sems dpa' grags chen po / /
gzugs la rnam gsum shes byas nas / /
lha rnams la ni dbul bar bya / /
de nyid bcom ldan rgyal po ni / /
rdo rje rnam snang mnga' bdag nyid / /
dri la rnam gsum shes byas nas / /
lha rnams la ni dbul bar bya / /
de nyid bcom ldan sangs rgyas ni / /
rin chen chen por rab tu grags / /
ro la rnam gsum shes byas nas / /
lha rnams la ni dbul par bya / /
de nyid bcom ldan 'dod chags nyid / /
rdo rje chos ni de bzhin gshegs / /
reg la rnam gsum shes byas nas / /
lha rnams la ni dbul bar bya / /
de nyid bcom ldan sna tshogs pa / /
don yod 'bras bu stsol pa'o / /
glu ni rdo rje can la dbul / /
gar ni sangs rgyas rnams la dbul / /
hi ra mchog la de bzhin dri / /
'jig rten mchog la bza' dang bca' / /
gos kyi mchod pa rta mchog la / /
'di rnams mchod pa dam pa se / /
rdo rje mchod pa byas pa yis / /
rdo rje can kun mnyes par byed / /
a ka ru nag kye rdo rje / /
phan pa la ni tsan+dan dkar / /
dmar po 'jig rten rje la dbul / /
gur kum rdo rje snang ba la / /
bdun gyi rgyal po thams cad de / /
hU~M rdo rje las byung ba'i dri / /
'di rnams dri yis rab sbyor bas / /
dam pa'i sangs rgyas nyid thob bo / /
kha dang tsha ba rdo rjer dbul / /
mngar ba rdo rje rtag la dbul / /
skyur ba rdo rje nyi ma la / /
de bzhin lam tshwa 'jig rten dbang / /
rta yi rgyal po thams cad dam / /
bska ba yang ni rab brtag bya / /
kye yi rdo rje rdor can gyis / /
me tog mdog nag rkang thung 'byung / /
ma l+li ka dang mi la ti / /
kun da sangs rgyas rtag tu dbul / /
shing gi dbang mchog dri med mchog /
snang byed la ni sbyor bar bya / /
dbang mchog dmar po'i chu skyes dang / /
ba n+du dmar po pa ta laM / /
pad+ma gar gyi dbang la dbul / /
rta mchog rdo rje can la dbul / /
rdo rje theg pas mnyes byed pa / /
'di ni don dam mchod pa yin / /
gang gi rnam rtog rnam spangs te / /
byang chub sems ni rnam bsgoms shing / /
lus dang sems ni rnam dag pa / /
de yi mchod pa bla na med / /
sems can gang gis dbu ma yi / /
theg pa bsgom pa ma bsgoms na / /
theg pa dman la lhag mos pas / /
de yi mchod pa kun rdzob yin / /
rdo rje mkha' 'gro'i bka' bzhin du / /
bzlas dang bsgom la mngon dga' zhing / /
rtag tu 'khor lo'i pha rol 'gro / /
sangs rgyas thams cad mnyes byed pas / /
'dod pa'i dngos grub thob par 'gyur / /
dpal kye'i rdo rje'i bya ba'i rim pa'i lam las / /
mchod pa'i bya ba ste bcu gsum pa'o // //
sa gsum gang yin dri bcas de yi phyir / /
de las 'das pa dam pa'i yid brtan nas / /
shes rab thabs ldan rgyal ba'i lam gcig nyid / /
zab cing rgya che rtog ge'i yul ma yin / /
de phyir bla ma'i man ngag brgyud rim gyis / /
rgyal ba'i dbang po bdud rtsi bcud kyi mdzod / /
sngags tshul rgya mtsho'i lam ni mdor bsdus pa / /
kye yi rdo rje'i bya ba'i rim pa'i lam / /
gang zhig rten cing 'brel pa'i chos 'di dag /
rgyu rkyen tshogs las 'bras bu tha dad pa / /
chos nyid kyis thob nus pa bsam las 'das / /
de 'dra'i kun rdzob chud son mi byed cing / /
de ltar rgyu dang rkyen las byung ba'i phyir / /
dam pa'i don du rang bzhin med rtogs pa'i / /
shes rab nor gyis ma pham de dag la / /
rin chen 'bar 'dis brgyan pa mdzes 'gyur gyi / /
gang zhig kun rdzob rgyu 'bras chud son cing / /
don dam tshul la mi mkhas rmongs gyur pa / /
shes rab nor med dbul po de dag la / /
mdzes par mi 'gyur mi ro brgyan pa 'dra / /
mkhas pa bdag 'dzin zhen pa'i mdud bkrol te / /
bdag gzhan bla med byang chub bsgral ba'i phyir / /
snying rje'i go bgos shes rab thabs ldan pas / /
lus ngag yid kyis mi bya yod ma yin / /
de phyir dam pa'i grogs kyis gsol btab pas / /
mkhas pa rnams kyi lam srol rnyil pa nas / /
shes rab mig dang rigs pa'i rkang pa yis / /
legs brtags bgrod la nyes pa'i 'jigs bral 'di / /
byas la bsod nams thob pa gang yod des / /
rin chen 'bar ba'i sgrub thabs lam 'di nas / /
'gro kun 'khor ba'i rgya mtsho myur brgal te / /
kye yi rdo rje'i go 'phang myur thob shog / /
dpal kye'i rdo rje'i bya ba'i rim pa'i lam rin chen 'bar ba zhes bya ba'i sgrub thabs rdzogs so // //
slob dpon mkhas pa chen po pradz+nyA i n+t+ra ru tsi'i zhal snga nas mdzad pa rdzogs so // //
rgya gar gyi mkhan po de nyid dang /
dge slong shAkya ye shes gyis bsgrub cing zhus te gtan la phab pa'o //
