@# / /
grub mtha' bzhi'i lugs kyi kun rdzob dang don dam pa'i don rnam par bshad pa legs bshad dpyid kyi dpal mo'i glu dbyangs zhes bya ba bzhugs so / /
@## / /
bla ma dang rje btsun 'jam dpal dbyangs dbyer ma mchis pa'i zhabs la gus pas phyag 'tshal lo / /
spros bral chos sku'i gshis lugs rang bzhin gzhan du mi 'gyur lhun gyi grub pa'i 'chi med tshogs kyi lam yangs par / /
sgrib ba bral mkhyen brtse'i bdag rkyen las byung mtshan dpe'i dpal 'bar gzugs sku'i chu 'dzin 'ja' 'tshon rnam bkras spras pa'i dbus / /
'khrul bral tshangs dbyangs snyan pa'i sprin sgra dal bur sgrog cing zab dang rgya che'i chos char 'bebs mdzad lha yi lha / /
zla bral rnam 'dren thub pa'i dbang po thugs rje can des bdag cag rnams la dus kun dge ba'i byin chen stsol / /
rgyal ba'i chos 'dzin thugs bskyed rlung shugs kyis / /
rgyal sras lam gyi bgrod pa mthar phyin te / /
rgyal @# / /
bstan nam mkha'i rgyan du legs shar ba'i / /
rgyal mtshab mi pham 'jam dpal dbyangs la 'dud / /
thub pa'i gsung rab rmad byung lding khang cher / /
mkhas rnams bder bgrod gser gyi them skas mchog / /
legs par bzo mdzad klu sgrub thogs med kyi / /
bka' drin gzugs su grub nam mkhar mi shong / /
shing rta'i srol 'dzin 'phags pa lha dang mkhas mchog dpa' bo sangs rgyas bskyangs / /
legs ldan zla grags zhib lha dang shar gsum mkhan po 'phags seng zhabs / /
dbyig gnyen blo brtan phyogs glang chos grags lha shAk gser gling sha'+n+tip / /
la sogs 'phags yul mkha smang skar tshogs thub bstan nam mkha'i ngos la mdzes / /
'phags mchog rigs gsum mgon dang kun bzang sogs / /
bsam bzhin mi yi srid bzung rgyal blon dang / /
lo p+Na kun dang jo bo yab sras sogs / /
'gro ba'i mig tu gyur zhes mkhas rnams bsngags / /
mkhas btsun bzang po'i rus sbal gzugs kyis rgyal bstan 'dzin ma gyen du btegs / /
'chad rtsod rtsom pa'i phag rgod gzugs kyis mkhas blo tshangs pa'i 'jig rten mnan / /
lung rigs stobs ldan m+Na yis rgol ngan mgrin bcu'i srog 'phrog pa'i / /
me tog lto can rtsong kha ba des byang chub bar du bshes mdzod cig / /
mgon de'i legs bshad dza hu'i bu ma'i rgyun / /
thub bstan 'jug pa bcu pa'i zhabs bsil du / /
rnam par sgreng mdzad sras mchog rnams gnyis sogs / /
gser mdog cod pa na 'chang rnams phyag gi yul / /
dgag sgrub rigs pa'i 'thor rlung rab g.yos pas / /
log rtog sbyin nag bsal dang chabs gcig par / /
dka' gnad gsal ba'i 'od stong spro mdzad pa / /
'jam dpal dbyangs dngos bzhad pa'i rdo rjer 'dud / /
rlabs chen thugs rje nam mkha'i gru chen gyis / /
legs drangs mkhas btsun bzang po'i 'od 'phro zhing / /
dam chos pad tshal rnam par rgyas mdzad pa'i / /
skyabs mgon sku phreng rnams la su mi dad / /
brtse chen dpyid kyi dpal mos yongs bsus pa'i / /
legs bshad dbyar gyi ma rgyad zhun ma'i gos / /
bdag blo'i 'dzin mar klubs pa'i bka' drin can / /
bshes gnyes klu dbang tshogs rnams tsugs gis mchod / /
nyams 'gyur stong ldan ngag gis gzhung don kun / /
glu ru len la dbang bsgyur @# / /
mkhas khyod dang / /
tshangs sras ma mtshungs gang de mthong rgyu med / /
bshes gnyen khyod ni 'dren byed bdud rtsir grub / /
snar ma'i bdag 'bum mdangs kyis rab mdzes pa'i / /
shel dkar lhun po'i dngos bzhin lham me ba / /
mkhyen rab dbang phyug 'jam dbyangs yab yum gyis / /
blo dang ngag gi dngos grub bdag la stsol / /
mkhas mchog bshes gnyen ded dpon mchog la brten / /
mkhas mang ngag gzhung lugs sin+d+hu'i bdag po las / /
mkhas bya'i gnas mchog zur brgyad be Ta'ur ya / /
mkhas 'dod re bskor phyir deng 'dir len / /
'di ni deng dus legs bshad nyes bshad kyi / /
gser dang bong ba mnyam par gzigs mdzad pa'i / /
chags bral dam pa'i 'dod bya min mod kyi / /
dpyod ldan de ded dpon snying la lhag par 'jebs / /
rmongs pa'i khung bur log smra'i lce skyod pa'i / /
sdig grogs 'phel kha can gyis mi rdzi bar / /
don gyi bang mdzod don du gnyer ba dag /
rnam d+s+p+yod rgyal mtshan rte mor dgod par gyis / / / /
'dir rje bdag nyid chen pos /
khyod kyis ji snyed bka' stsal pa / /
rten 'brel nyid las brtsams te 'jug /
de yang myang ngan 'da' phyir te / /
zhi 'gyru min mdzad khyod la med / /
ces gsungs pa ltar /
ston pa thub pa'i dbang pos 'gro ba rnams kyi nyon mongs la spyod pa'i sgo brgyad khri bzhi stong gyi gnyen por chos la 'jug pa'i sgo brgyad khri bzhi stong gsungs pa thams cad gang du gzhol zhing 'bab pa'i gnas ni rten cing 'brel bar 'byung ba nyid yin la /
de yang dpal mgon 'phags pa klu sgrub kyis /
sangs rgyas rnams kyis chos bstan pa / /
bden pa gnyis la yang dag bsten / /
'jig rten kun rdzob bden pa dang / /
dam pa'i don gyi bden pa'o / /
zhes dang /
'phags pa de kho na nyid nges par bstan pa'i ting nge 'dzin gyi mdo las kyang /
'jig rten mkhyen pas gzhan la ma gsan par / /
bden pa 'di gnyis nyid kyis bstan par mdzad / /
ces sangs rgyas bcom ldan 'das kyis chos gang gsungs pa thams cad snad phyogs kyi rten 'brel kun rdzob bden pa dang stong phyogs kyi rten 'brel don dam bden pa gnyis ci rigs ston pa las ma 'das par gsungs pas /
bden pa gnyis kyis gnas tshul phyin ci ma log par gtan la dbab pa nyid rgyal ba'i gsung rab dgongs 'grel dang bcas pa'i don gyi snying po yin zhing /
de'i rgyu mtshan gyis /
mkhas pa'i dbang po rnams kyang dgongs pa mthun par bden gnyis ma rtogs na nyes dmigs che ba dang /
rtogs na don che ba sogs kyi sgo nas tshul 'di rgya cher bsngags pa mdzad pa ltar yin te /
rtsa she las /
gang dag bden pa de gnyis kyi / /
rnam dbye rnam par mi shes pa / /
de dag sangs rgyas bstan pa ni / /
zab mo'i de nyid rnam mi shes /
tha snyad la ni ma brten par / /
dam pa'i don ni bstan mi nus / /
dam pa'i don ni ma rtogs par / /
mya ngan 'das pa 'thob mi 'gyur / /
zhes dang /
dby ma 'jug pa las / /
tha snyad bden pa thabs su gyur pa dang / /
don dam bden pa thabs byung gyur pa ste / /
de gnyis rnam dbye gang gis mi shes pa / /
de ni rnam rtog logs pas @# / /
lam ngan zhugs / /
zhes gsungs pa'i phyir dang /
bden gnyis las kyang /
bden gnyis rnam dbye shes pa dag / /
thub pa'i bka' la mi rmongs te / /
de dag ma lus tshogs bsags nas / /
phun tshogs pha rol 'gro ba nyid /
ces gsungs pa'i phyir ro / /
gzhan yang /
rgyal ba'i gsung rab dang dgongs 'grel gyi bstan bcos dri ma med pa mtha' dag 'gro ba rnams 'khor ba las sgrol ba'i thabs ston pa sha stag yin pa ni /
de yang mya ngan 'da' phyir te / /
zhi 'gyur min mdzad khyod la med / /
ces gsungs pa ltar yin zhing /
'khor ba las sgrol ba yang chos rnams kyi don dam pa'i chos rnams kyi don dam pa'i gnas lugs phyini ci ma logs par gtan la phab nas bsgom pa ma gtogs pa thabs gzhan gyis mi 'grub par /
ting nge 'dzin rgyal po'i mdo las /
gal te chos la bdag med so sor rtog / /
so sor de brtags gal te sgom byed na / /
de ni mya ngan 'das thob 'bras bu'i rgyu / /
rgyu gzhan gang yin des ni zhir mi 'gyur / /
zhes gsungs pa ltar yin la /
phung khams skye mched dang rten 'brel yan lag bcu gnyis la sogs pa rnams dang / /
khyad par du chos chos can bsgrub bya sgrub byed gcig dang tha dad la sogs pa'i kun rdzob pa'i rnam bzhag gsung rab las mang du 'byung ba rnams chos rnams kyi don dam pa'i gnas lugs rtogs pa'i thabs su gsungs pa 'ba' zhig yin ba ni rtsa 'jug gi gzhung sngar drangs pa dag dang /
dbu ma snying po las /
yang dag kun rdzob rnams kyi skad / /
med par yang dag khang pa yi / /
steng du 'dzeg par bya ba ni / /
mkhas la rung ba ma yin no / /
zhes dang /
rnam 'grel rang don le'u las kyang / /
chos dang chos can rnam bzhag dang / /
tha dad min ci 'dra / /
de nyid don ni mi brtags par / /
'ji rten ji ltar grags de la / /
de bzhin kho nar brten nas ni / /
bsgrub bya sgrub pa kun gzhag pa / /
dam pa'i don la 'jug bya'i phyir / /
mkhas pa rnams kyis byas pa yin / /
zhes gsungs pa ltar yin pas bden pa gnyis phyin ci ma log par shes pa ni gsung rab mtha' dag gi dgos don gtso bo dang 'gro ba rnams 'khor ba las sgrol ba'i thabs bla na med par shes dgos so / /
der ma zad zab mo'i chos la mos pa tsam gyis bsod rnams tshad med pa bsags pa dang / /
ngan song du 'gro dka' ba dang /
mtshams med lnga la sogs pa'i sdig pa chen po byas pa'ang zil gyis gnon pa sogs phan yon tshad med pa yod par 'phags pa klu sgrub kyis mdo kun btus su khye'u chos byin pa'i mdo dang rdo rje gcod pa la sogs pa mdo lnga drangs nas bshad pa'i don rtsa she'i rnam bshad chen mor bkod pa ltar yin zhing /
bzhi brgyad ba las kyang /
bsod nams bcu chung dus chos 'di la / /
the tshom za bar yang mi 'gyur / /
the tshom zab tsam zhig gis / /
srid pa phrul por byed par 'gyur / /
zhes gsungs pa sogs mtha' yas so / /
de'i phyir rang nyid chos la bag chags 'jog pa dang rang dang skal ba mnyam pa gzhan la'ang phan pa srid dam snyam nas bden pa gnyis kyi don cung zad 'chad pa la /
dngos smra ba'i 'dod tshul rnam grangs su dgod pa dang /
dbu ma pa'i lugs kyi bden gnyis kyi rnam bzhag bshad @# / /
pa gnyis /
dang po la nyan thos sdeb thun mong ba'i lugs dang /
rigs pa'i rjes 'brang mdo sde ba thun mong ma yin pa'i lugs dang /
sems tsam pa'i lugs bshad pa gsum las /
dang po ni mdzod las /
gdal bcom dang blo yis gzhan / /
zhes sogs tshigs bcad dang /
mdzod 'grel las /
gang la cha shas su bcom na de'i blo mi 'jug pa de ni kun rdzob tu yod pa ste /
dper na bum pa lta bu'o zhes sogs byung /
de dag gi don bshad pa la /
spyi don dang /
mtha' dpyad pa gnyis /
dang po la kun rdzob bden pa dang /
don dam bden pa bshad pa gnyis las / /
dang po ni /
chos gang la cha shas su bcom pa'am blos cha shas gzhan bas lan rang 'dzin pa'i blo mi 'jug pa'i chos de /
kun rdzob bden pa'i mtshan nyid| mtshan gzhi ni bum pa dang chu lta bu ste /
mdzod las /
gang la bcom dang blo yis gzhan / /
bsal na de blo mi 'jug pa / /
bum chu bzhin du kun rdzob tu / /
yod de| zhes dang /
mdzod 'grel las /
gang la cha shas su bcom na de'i blo mi 'jug pa de ni kun rdzob tu yod pa ste /
dper na bum pa lta bu'o / /
de la ni gyo mor bcom na bum pa'i blo mi 'jug bo / /
gang la blos chos gzhan bsal na de'i blo mi 'jug pa de yang kun rdzob gtu yod pa yin par khong du chud par bya ste /
dper na chu lta bu'o / /
de la ni blos gzugs la sogs pa'i chos bsal lan na chu'i blo mi 'jug go /
zhes gsungs pas so / /
kun rdzob bden pa dang /
kun rdzob tu grub pa dang /
kun rdzob tu yod pa dang /
btags par yod pa rnams don gcig / /
gzhi grub na bden par grub pas khyab kyang don dam par grub pas mkhyab /
gzhi grub pa na rdzas su grub pas khyab kyang rdzas yod kys mkhyab par 'dod de /
bye smra rnams ha cang btags don 'tshol che bas chos gzhan gyi cha la btags pa tsam las rang dbang pa'i rdzas shig logs su ma grub na yod par 'jog mi shes pas chos thams cad rdzas grub tu 'dod la /
rdzas yod dang btags yod kyi don ni bcom pa dang gzhan bsal ba ma na rang 'dzin pa'i blo dor mi 'dor gyis 'jog pa'i phyir /
grub 'grel chen mo las /
rdzas grub ni chos de las gzhan rang dbang ba re med na 'jog mi shes pas thams cad rdzas su grub par 'dod cing /
rdzas yod dang btags yod kyi khyad par yang gtso cher don dam du grub pa rdzas yod dang kun rdzob tu grub pa btags yod kyi don yin pas khyad par che /
zhes gsungs pa'i phyir /
tshad ma rigs rgyan las rdzas su yod pa dang rdzas yod kyi khyad par phye nas bshad do / /
kun rdzob bden pa la dbye na /
dbyibs kyi kun rdzob dang tshogs pa'i kun rdzob gnyis yod la /
de gnyis kyi snga mal kun rdzob dang gzhan la brten pa'i kun rdzob dang /
phyi ma rdzas gzhan la brten pa'i kun rdzob ces kyang bshad do / /
bum chu bzhin du zhes dpe gnyis bkod pa ni bcom pas 'jig pa dang blos 'jig pa gnyis dang rim bzhin sbyar ba dang /
dbyibs kyi kun rdzob dang tshogs pa'i kun rdzob gnyis dang rim bzhin sbyar ba dang /
kun rdzob gzhan la brten pa'i kun rdzob dang rdzas brten pa'i kun rdzob gnyis dang rim bzhin byar ba'i ched du yin te /
gang spel las /
gang la bcom dang zhes bya ba 'di la dpe gnyis nye bar bkod pa @# / /
yin te /
'jig pa gnyis nye bar bstan pa'i phyir ro / /
bcoM pas 'jig pa ni bum pa la sogs pa dag go / /
blos 'jig pa ni chu la sogs pa dag ste /
bcom pas ro la sogs pa bsal bar mi 'thad pa'i phyir ro / /
rnam pa gcig tu kun rdzob ni rnam pa gnyis te dbyibs kyi kun rdzob bum pa la sogs pa dang /
tshogs pa'i kun rdzob chu la sogs pa ste /
de'i phyir gnyis smra so / /
yang na /
bum chu bzhin du kun rdzob tu / /
zhes dpe gnyis bkod pa ni kun rdzob gnyis bstan pa'i phyir te /
bum pa la sogs pa yod pa rnams ni gyo mo la sogs pa dag la brten nas yod pas kun rdzob gzhan la brten pa'i kun rdzob pa yin la /
chu la sogs pa rnams ni gzugs la sogs pa la brten nas yod pas rdzas gzhan la brten pa'i kun rdzob yin no / /
zhes gsungs pas so / /
dbyibs kyi kun rdzob la tshogs pa'i kun rdzob yin dgos te /
de la rdul bsags pa'i gong bu yin dgos pa'i phyir /
tshogs pa'i kun rdzob la dbyibs kyi kun rdzob kyis ma khyab ste /
chu lta bu tshogs pa'i kun rdzob yin kyang dbyibs kyi kun rdzob ma yin pa'i phyir te /
blos dri ro sogs so sor bsal ba yod kyang bcom pas rdul rdzabs rgyad so sor 'bral bar byed mi bus pa'i phyir te /
rgyal sras ma las /
de la kun rdzob gzhan la brten pa gang yin pa de la ni 'jig pa yang srid la gzhan sel ba yang srid do / /
rdzas gzhan la brten pa gang yin pa de la ni gzhan sel ba kho na srid kyi 'jig pa ni ma yin te /
rdul phra rab rdzas brgyad cha shas su bral bar mi nus so / /
zhes gsungs so / /
kun rdzob bden pa'i sgra bshad pa ni /
bum pa dang chu sogs chos can /
khyod la kun rdzob bden pa zhes brjod pa'i rgyu mtshan yod de /
lto ba ldir ba la sogs pa'i dbyibs dang chu'i gzugs dri ro la sogs pa'i rdzas rnams phan tshun brten pa na rim bzhin gzhi der bum pa dang chu yod de zhes brjod pa ni bden par smras pa yin gyi brdzun pa ni ma yin pas de ltar brjod pa'i phyir /
tshig gsal la las /
kun rdzob zhes pa de kho na nyid la sgrib pa dang phan tshun brten pa dang 'jig rten gyi tha snyad gsum la 'jug par gsungs pa las skabs 'dir phan tshun brten pa la byed cing /
bden pa zhes pa 'chi med mdzod las /
bden dang legs dang yod pa dang / /
bsngags pa mchod 'os rnams las te /
ces bshad pa las skabs 'dir bden brdzun gnyis kyi bden pa'am yod pa la byed dgos shing /
sam phra ta zhes pa bsngams pa dang gdangs pa dang /
bskyangs pa dang /
zhom pa sogs pa la 'jug par bshad pa ltar na skabs 'di'i kun rdzob zhes pa bsngams pa dang zhom pa sogs la bshad du rung ngo / /
kun rdzob bden pa'i sgra don sngar bshad pa ltar 'thad pa yin te /
mdzod 'grel las /
de dag kho na la kun rdzob tu de'i ming du btags pa yin pas kun rdzob kyi dbang gis bum pa dang chu yod de zhes brjod pa na bden pa kho nar smras pa yin gyi /
brdzun pa ni ma yin pas de ni kun rdzob kyi bden pa yin no / /
zhes gsungs pa'i phyir ro / /
gnyis pa don dam bden pa bshad pa la /
chos gang la bcom pa'am blos cha shas so sor bsal kyang rang 'dzin pa'i blo mi 'dor ba'i chos de /
@# / /
don dam bden pa'i mtshan nyid /
mtshan gzhi ni rdul phra rab phyogs kyi cha med dang shes pa skad cig cha med lta bu ste /
mdzod las /
don dam yod gzhan no / /
zhes dang /
mdzod 'grel las /
de las gzhan pa ni don dam ba'i bden pa ste /
gang la bcom pa yang de'i blo 'jug pa kho na yin la /
blos chos gzhan bsal yang de'i blo 'jug pa de don dam par yod pa yin te /
dper na gzugs lta bu'o / /
de la ni rdul phra rab bcom yang rung blos rol sogs pa'i chos bsal yang rung gzugs kyi rang bzhi gyi blo 'jug pa nyid de /
tshor ba la sogs pa yang de bzhin du blta bar bya'o / /
zhes gsung pas so / /
don dam bden pa dang /
don dam par grub pa dang /
don dam par yod pa dang /
rdzas su yod pa rnams don gcig / /
don dam bden pa la dbye na /
der gyur ba'i 'dus byas dang 'dus ma byas gnyis /
dang po la phung po lngan dang /
gnyis pa la nam mkha' dngos so sor brtag 'gog dang so sor brtag mig gyi 'gog pa dang gsum yod do / /
tshor ba dang 'du shes dang sems pa la sogs pa de dag re re ba ni don dam pa bden pa yin kyang /
de dag gi tshogs pa dang rgyun ni don dam bden pa ma yin te /
blos cha shas so sor rabs la ba'i tshe tshogs pa dang rgyu du 'dzi pa'i blo 'dor dgos pa'i phyir /
ji skad du /
gang spel las /
tshor ba la sogs pa la yang de bzhin du blta bar bya'o / /
zhes bya ba ni tshor ba dang 'du shes dang sems pa la sogs pa dag kyang tshogs pa kun rdzob tu yod pa yin la /
tshor ba la sogs pa re re ni rdzas su yod pa kho nar blta'o / /
ji ltar zhe na /
tshor ba la sogs pa ni blos bsal nas kyang tshor ba'i rang bzhin gyi blor 'gyur bas tshor brdzas su yod pa yin no / /
sems pa la sogs pa dag la yang de bzhin du sbyar bar bya'o / /
zhes gsungs so / /
don dam bden par gyur ba'i gzugs dang tshor ba sogs chos can /
khyod la don dam bden pa zhes brjod pa'i rgyu mtshan yod de /
bcom pa dang blos cha shas so sor bsal yang gzugs dang tshor ba la sogs su yod pas na de ltar brjod pa'i phyir mdzod 'grel las /
de ni don dam par yod pa'i phyir don dam pa'i bden pa zhes bya'o / /
zhes gsungs pa'i phyir /
don dam par yod tshul sngar ltar yin te /
mdzod kyi 'grel pa mdod dang mthun pa las /
gang zhig bcom yang rung blos chos gzhan bsal yang rung de'i blo 'jug pa de ni don dam pa nyid du yod de /
zhes gsungs so / /
skabs 'dir don dam zhes pa cha shas la mi ltos pa la byed cing /
bden pa zhes pa rigs pas 'jal ba sos la byed de /
rdzas rdul yan gar ba lta bu de rdzas gzhan la ma ltos par gnas mi thub kyang rdzas gzhan la ma ltos par rang 'dzin blo 'jug pa mi 'gal ba'i phyir te /
blos rdzas rdul yan gar ba 'dzin thub kyang /
rdzas rdul de nyid yan gar bar gnas pa dang yan gar bar skye mi thub pa'i phyir te /
gzugs rags bskye ba ma gnas pa la ma mtha' rdzas rdul drug dang lha cig skye ba dang gnas pa zhig dgos pa'i phyir te /
mdzod las /
'dod na dbang med pa dang / /
sgra med phra rab rdul rdzas brgyad / /
lus dbang ldan @# / /
la rdzas dgu'o /
dbang po gzhan ldan rdzas bcu'o / /
zhes gsungs pa'i phyir dang /
khams gong ma na dri ro med pas /
gzugs na dbang po med pa dang / /
sgra med phra rab brdul rdzas drug / /
ces sogs don gyis 'thob pa'i phyir ro / / / /
gnyis pa mtha' dpyad pa la /
kha cig na re /
gang la bcom dang zhes sogs gsungs pa ltar khas len pa'i mdo sde pa med de /
de yod par mdzod yi 'grel pa 'grel la bshad las ma bshad pa'i phyir dang /
rnam 'grel las /
don dam don byed nus pa gang / /
zhes sogs gsungs pa ltar mdo sde pa rnams khas len pa'i phyir /
zhes zer /
de mi 'thar par thal /
bye mdo thun mong ba ltar na mdzod nas bshad pa ltar khas blang dgos la /
lung gi rjes 'brang mdo sde pa yang de ltar khas len pa'i phyir /
dang po grub ste /
lta dbang blos /
chu dang 'o ma la sogs pa zhin du kun rdzob btu yod pa yin na /
gzugs dang bde ba la sogs pa bzhin du don dam par yod pa yin /
zhes gtso bo 'gog pa'i skabs su gsungs pa'i phyir /
khyab ste /
lung 'dis bye smra thun mong min pa'i 'dod tshul bshad pa skabs sum bab pa'i phyir dang /
grub mtha' chen mo las kyang bye mngon thun mong bar gsungs pa'i phyir /
gnyis pa grub ste /
mdzod rjes 'brang gi mdo sde ba de ltar khas len pa'i phyir te /
sde bdun gyi rgyan las /
mdzod las bshad pa dang 'di'i mdo sde ba'i bden gnyis kyi rnam bzhag mdo sde ba'i rnam bzhag tsam du mthun kyang lugs mi gcig ste /
mdzod la bshad pa 'di ni rdzas su grub na cha med yin dgos par 'dod pa'i mdo sde pa'i lugs yin la /
zhes pa nas /
mdo sde pa de dang 'di lugs tha dad pa'i phyir gcig tu bsre bar mi bya'o / /
zhes dang /
grub mtha' chen mo las /
sde bdun gyi dka' 'grel ltar lung gi rjes 'brang mdo sde pa dang bye smra gnyis mdzod ltar 'dod la /
rigs pa'i rjes 'brang gi mdo sde bde ltar min tshul 'og tu 'chad bas so / /
zhes gsungs pa'i phyir /
kha cig na re /
lung gi rjes 'brang mdo sde pas rdzas yod dang don dam par yod pa don gcig tu 'dod par thal /
lung gi rjes 'brang mdo sde pa dang bye smra gnyis bden pa gnyis la 'dod tshul mthun pa'i phyir nam khyab ste /
bden gnyis kyi rnam bzhag mthun kyang /
rdzas btas la 'dod tshul mi 'dra ba'i khyad par chen po yod pa'i phyir /
der thal /
bye smra dang lung gi rjes 'brang mdo sde pa gnyis la 'dus ma byas gsum rdzas yod du 'dod mi 'dod kyi khyad par yod pa gang zhig / /
phung po rdzas yod du 'dod mi 'dod kyi khyad par yod /
dbyibs rdzas yod du 'dod mi 'dod kyi khyad par yang yod pa'i phyir /
dang po grub ste /
bye smras 'dus ma byas gsum rdzas grub dang rdzas yod gnyis kar 'dod la /
mdo sde pa sus kyang de ltar mi 'dod pa'i phyir /
dang po grub ste /
bye smras 'dus ma byas gsum rdzas grub dang 'dus ma byas kyi dngos po dang rtags pa dang rdzas yod du 'dod pa'i phyir /
der thal /
de gsum rang dbang ba'i rdzas logs su grub pas rdzas grub dang /
rgyu dang rkyen las ma skyes pas 'dus ma byas dang /
rang dbang ba'i rdzas yin pas rang bzhin gyi @# / /
dngos po dang shes pa'i dmigs rkyen yin pas dmigs pa'i dngos po gnyis ka dang /
de gsum dus snga man yod pa ni dus phyi ma'i skabs su'ang yod pas rtag pa dang /
blos cha shas so sor bsal kyang rang yin pa'i ngo bo blos pa bzung du yod pas rdzas yod dang don dam par do par 'dod pa'i phyir /
der thal /
so sor brtags 'gog de ltar yin pa gang zhig /
des gzhan gnyis kyang 'grub pa'i phyir /
gnyis pa sla /
dang po grub ste /
mdzod 'grel las| yang 'bral ba zhes bya ba 'di ci /
sngar so sor brtags pas 'gog pa yin no zhes ma bshad dam /
de'i tshe ni so sor brtag pas 'gog pa gang zhe na /
gang bral ba'o zhes bshad /
da ni zal ba gang zhe na /
gang so sor brtags pas 'gog pa'o zhes bshad pas phan tshum brten pa'i bshad pa 'di ni 'di'i rang gi ngo bo gsal bar bya ba la nus pa ma yin te /
de lta bas na de'i rang gi ngo bo gzhan du brjod par bya'o / /
de'i rang gi ngo bo 'phags pa rnams kho nas so sor rang gis rig par bya ba yin te /
bral ba zhes bya ba dang so sor brtags pa'i 'gog pa zhes bya ba gang yin pa brtag pa dang dge ba'i rdzas gzhan zhig yod do zhes bya ba de tsam zhig ni brjod par nus so / /
zhes gsungs pa'i phyir dang /
mdzod kyi yig char| so sor brtags 'gog gi ngo bo bye smra na re /
'dus ma byas kyi dngos po rtag pa dge ba rdzas yod du 'dod de /
rgyu rkyen med pa'i 'dus ma byas dang nyon mongs 'gog pa'i don byed pa'i dngos po mi 'jig pa'i chos rtags pa 'don dam pa'i dge ba ngo bo zur du bzung du yod pas rdzas yod du 'dod ba'i phyir /
zhes gsungs pa'i phyir /
rtags gnyis pa grub ste /
mdos de'i dus ma yas kyi chos rnams btags yod du 'dod pa'i phyir /
der thal /
des 'dus ma byas gsum btags yod dang med dgag kho nar 'dod pa'i phyir /
der thal /
thogs reg bkag tsam nam mkha' dang so sor rtog pa'i shes rab kyis nyon mongs kyis sa bon ci rigs dang bral ba btsam so sor brtags 'gog dang /
so sor brtags pa ma yin par rkyen ma tshang bas mi skye ba tsam so sor brtags min gyi 'gog pa zhes 'jog pas rdzas grub dang yod gang yang mi zhes 'dod pa'i phyir te /
mdzod 'grel las /
mdo sde pa rnams na re /
'dus ma byas thams cad kyang rdzas su med pa kha na ste /
de ni gzugs dang tshor ba la sogs pa bzhin du rdzas gzhan du ni med do / /
'o na ci zhe na /
reg bya med pa tsam ni nam mkha' yin te /
de ltar min pa'i nang dag na thogs pa ma rnyed na nam mkha'o zhes 'dzor to / /
phra rgyas dang skye ba skyes pa 'gags nas so sor brtags pa'i stobs kyis gzhan mi skye ba ni so sor brtags pas 'gog pa yin no / /
so sor brtag pa med pa kho nar rkyen mtshang bas ni skye ba ni so sor brtags pa ma yin pa'i 'gog pa ste /
dper na bar mdor 'chi ba'i ris mthun pa lhag ma lta bya'o zhes zer ro / /
zhes gsungs pa'i phyir dang /
bde gshegs gzhung gi rab byed las /
nam mkha' mo gsham bu dang mtshungs / /
'gog pa gnyis kyang @# / /
nam mkha' bzhin / /
zhes sogs dang /
'grel par /
nam mkha' ni yod pa min pa nyid kyis mog sham gyi bu dang mtshungs shing /
'gog pa gnyis kyang de lta bu'i nam mkha' 'dra zhing bsgrangs pa yin no / /
zhes sogs gsungs pa'i phyir /
'di dag la rtsod tshul mang ste mdzod 'grel la gnas gnyis pa dang bde gshegs gzhung gi rang 'grel sogs las shes par bya'o / /
rtsa rtags gnyis pa grub ste /
bye smras phung po rdzas yod dang mdo sde pas btags yod du 'dod pa'i phyir /
der thal /
bye smras gzugs nyid dpu phung po yin pas gzugs kyi phung po zhes gzhi mthun pa'i bsdu bar byas nas gzugs dang gzugs phung yin khyab mnyam du 'dod cing /
de bzhin du tshor ba dang tshor phung sogs kyang yin khyab mnyam du 'dod la /
gzugs sogs phung po lnga re re nas rdzas yod du 'dod pa gang zhig / /
mdo sde bas gzugs rnams kyi phung po zhes gzhi tha dad pa'i bsdu bar byas nas gzugs la gzugs phung gis ma khyab par 'dod cing /
tshor sogs bzhi la 'ang de bzhin du 'dod la /
phung po lnga re re btags yod du 'dod pa'i phyir /
der thal /
byed ma do gnyis kas /
sbungs dang skye rigs kyi don / /
zhes pa ltar phung po'i don spungs pa la byed par mtshungs kyang /
rdzas btags la 'dod tshul mi mthun par mdzod rang 'grel dang 'grel bshad gnyis nas rgyas par gsungs pa'i phyir /
rtags zur dang po grub ste /
dbus mtha' las /
thog ma du ma nyid dang ni /
bsdus dang yongs su bye ba'i don / /
zhes phung po'i sgra don gsum dang /
rnam bshad rigs pa las /
phung po zhes bya sbungs pa dang / /
phrag pa sngo po cha nyid la'o / /
zhes pa ltar bzhi sogs yod pa las /
don smra gnyis kyis sbungs pa'i don dud 'dod la /
sde ba kha gcig dang sems tsam pa sogs kyis skan da zhes pa phrag pa la'ang 'jug pas khur khyer pa'i don du'i dod pa dang /
yang gzugs sogs su yongs su chad pa'am ma mtshams su bcad pa'i don du 'dod pa dang /
dbu ma 'jug par /
phung po sdug bsngal rang mtshan nyid / /
ces 'khor ba'i dbang du byas nas bshad pa sogs du ma yod pa'i phyir /
'dir shes byed ma spros /
rtags zur gnyis pa grub ste /
mdo sde pas /
phung po btags pa'i yod pa yin te /
spungs pa ni phung po'i don yin pa'i phyir te /
spungs pa yang rdzas du ma 'dus pa'i bdag nyid can yin pa'i phyir /
dper na 'bru spungs pa la 'bru'i phung po dang /
gzugs la sogs pa'i phung po du ma 'dus pa la gang zag tu btags pa tsam yin gyi rdzas su med pa bzhin no zhes pa'i 'dod tshul 'chad par /
mdzod 'grel las /
gal te spungs pa'i don yin na phung po rnams btags pa'i yod par 'gyur te /
rdzas du ma 'dus yin pa'i phyir spungs pa dang gang zag bzhin no zhe na /
zhes gsungs pa'i phyir /
'di la bye smra na re /
de ltar ma yin te /
rdzas rdul phra rab gcig bu yang phung po yin pa'i phyir /
zhes 'chad par /
de nyid las /
ma yin te /
rdzas kyi rdul phra rab gcig pu yang phung po yin pa'i phyir ro / /
zhes gsungs pa'i phyir /
mdo sde pa @# / /
na re| de ltar na spungs pa ni phung po'i don du mi brjod par don gzhan zhig brjod dgos te /
rdul phra rab gcig pu la spungs pa'i don ma tshang ba'i phyir /
zhes 'chad par /
de nyid las /
de lta na gcig pu la spungs pa nyid med pas spungs pa'i don ni phung po'i don to zhes brjod par mi bya'o / /
zhes gsungs pa'i phyir /
de la sems tsam pa sogs gzhan dag na re /
rdul phra rab kyang phung po yin te /
phung po'i don ni spungs pa kho nar 'jog mi dgos shing /
bya ba'i khu khyer ba'am yongs su chad pa'i don ni phung po'i don yin pa'i phyir /
dper na phyag 'tshal ba dang sdig pa bshags pa la sogs pa'i sgo na mi dge bdag par byed pa dang /
rjes su yi rang bsgogs kyis dge ba gsog pa dang /
bsngo ba'i sgo nas dge ba gong du spel ba gsum la phung por gsungs pa bzhin no zhes pa'i 'dod tshul 'chad pa la /
de nyid las /
gzhan dag na re /
bya ba'i khur khyer ba'i don tam /
yongs su chad ba'i don ni phung po'i don te /
'di ltar smra ba po bdul kar bya ba'i phung po gsum dag tu dbul bar bya'o zhes bzhin no zhes zer te /
zhes gsungs pa'i phyir /
'dir bya ba'i khur ni phung po rnams kyi 'bras bu dang /
khyer ba ni 'bras bud phung po la rag las pa'i don gang sbel las bshad do| |gang zhig gang gi khur yin pa'ang /
phung po lnga'i khur skye mched drug dang tshor ba'i khur sred pa sogs yin pa'i phyir /
de la mdo sde pa na re /
'dod tshul de ni mdo dang 'gal bas mi 'thad de /
mdo las phung po'i don spungs pa kho nar gsungs pa'i phyir te /
mdo las /
gzugs dang ci yang rung ba 'das pa'am /
ma'ongs pa'am /
da ltar byung ba'am /
nang gi'am /
phyi'am /
rags pa'am /
phra ba'am /
ngan pa'am /
gya nom pa'am /
thag ring po na yod pa gang yin pa'am /
nye ba na yod pa de dag thams cad gcig tu bsdus te /
gzugs kyi phung po zhes bya ba'i grangs su 'gro'o / /
zhes gsungs pa'i phyir /
zhes zer ro / /
bye smra sogs gzhan dag na re mdo der ni gzugs bcu gcig so sor phung por bstan pa yin te /
dper na sa'i khams gang zhe na /
skra dang spu dag dang zhes sogs rgyas par gsungs pa des skra sogs so sor sa'i khams su bstan pa bzhin du mdo snga mas kyang gzugs 'das pa sogs re re ste so sor phung por bstan pa yin no zhes 'chad par /
mdzod 'grel las /
der ni gzugs 'das la sogs pa so sor phung po nyid yin par shes te /
gzugs 'das pa la sogs pa'i di thams cad re re zhing gzugs kyi phung po yin no zhe na /
zhes gsungs pa'i phyir /
mdo sde pa na re /
mdo'i don de ltar shes mi rung ste /
gzhan na de thams cad gcig tu bsdus te zhes mi gsung bar de thams cad phung po yin no zhes gsungs dgos pa la de ltar ma gsungs pa'i phyir /
zhes 'chad par /
de nyid las /
de ltar shes par mi nus te /
de thams cad gcig tu bsdus nas zhes 'byung ba'i phyir ro / /
de lta bas na gzugs kyi phung po dag ni spungs pa bzhin du btags pa'i yod pa yin no / /
zhes gsungs pa'i phyir /
@# / /
'di ni slob dpon dbyig gnyen gyi rang lugs yin par rgyal sras mar bshad do / /
bye smra na re /
de ltar na gzugs can gyi skye mched bcu po re re btags yod du thal bar 'gyur te /
mig gi dbang po'i rdul phra rab mang po bsags pa de mig gi skye mched dang /
kha dog gi rngul phra rab mang po bsags pa de gzugs kyi skye mched du 'jog pa la sogs pa nas lus kyi skye mched dang reg bya'i skye mched kyi bar du de ltar yin pa'i phyir te /
dbang po'i rnam shes lnga ni bsags pa la brten pa dang bsags pa la dmigs pa yin pa'i phyir zhes 'chad par /
mdzod 'grel las /
de lta na skye mched gzugs can rnams kyang btags pa'i yod par 'gyur te /
mig la sogs pa'i rdul phra rab mang po ni skye ba'i sgor 'gyur ba'i phyir ro zhen / /
zhes gsungs pa'i phyir /
'di la mdo sde pa na re /
rdul mang po bsags pa kho na mig sogs dang gzugs sogs kyi skye mched du 'jog pa ma yin te /
mig gi dbang po'i rdul phra rab re re nas mig gi skye mched dang kha dog gi rdul phra rab re re nas gzugs kyi skye mched yin pa nas lus dang reg bya'i skye mched kyi bar du de ltar yin pa'i phyir te /
gal te rdul phra rab rnams phan tshun ltos nas dbang shes skye ba'i sgor gyur pas 'dus pa kho na skye mched yin gyi /
so sor skye mched du mi 'jog na dbang po dang yul rnams kyang phan tshun ltos nas dbang shes skye ba'i sgor gyur pas so sor skye mched du mi 'gyur gzhig dgos pa la de ltar ma yin pa'i phyir te /
mdo las skye mched bcu gnyis so zhes gsungs ba ltar khyod kyis kyang 'dod pa'i phyir dang /
bye brag tu bshad pa las kyang phung po btags yod du khas len na rdul phra rab gzugs can gyi khams bcu po gang rung gi gcig dang gzugs can gyis skye mched bcu po yang rung gi gcig dang| gzugs kyi phung po'i cha shas su 'dong dgos /
phung po btags yod du khas mi len na rdul phra rab khams dang skye mched sngar ltar dang /
gzugs kyi phung por 'dod dgos par gsungs pa'i phyir dang /
rngul phra rab gzugs phung gi phyogs gcig yin kyang gzugs phung gi tha snyad 'dogs pa yod de /
'jig rten na ras yug gi phyogs gcig tshig pa la ras yug tshig go zhes ba bzhin no zhes 'chad par /
mdzod 'grel las /
ma yin te tshogs pa rnams re re nas rgyu'i ngo bor gyur pa'i phyir ram /
yul lhan cig byed ba yin pa'i phyir dbang po logs shig tu skye mched du yang mi 'gyur ro / /
bye brag tu bshad pa las ni /
gal te chos mngon pa pa zhig phung po btags pa'i yod par lta na ni de rdul phra ra khams gcig dang /
skye mched gcig dang /
phung po gcig gi phyogs yon no zhes smra'o / /
'on te mi lta na ni rdul phrar bsam gcig dang /
skye mched gcig dang /
phung po gcig yin no zhes smra'o / /
zhes 'byung ngo / /
phyogs yin yang phyogs can bzhin du nye bar 'dogs pa yang yod te /
dper na ras yug gi phyogs gcig tshig pa la ras yug tshig go zhes bya ba bzhin no / /
zhes gsungs pa'i phyir /
rtsa ba'i rtags gsum pa grub ste /
bye smras dbyibs rdzas yod du 'dod la /
mdo sde pas dbyibs btags @# / /
yod du 'dod pa'i phyir /
der thal /
bye smras dbyibs su yod pa dang kha dog tu yod pa gnyis la mu bzhi brtsis nas dbyibs su yod la kha dog tu med pa ni lus kyi rnam par rigs byed du gyur ba'i ring po sogs la 'dod pas kha dog mthong ba la ma ltos par mig shes kyis lus kyi rnam par rig byed du gyur pa'i ring po sogs bzung du yod par khas len pa la /
mdo sde pas dbyibs rdzas su med de /
kha dog gi rdul gyi bkod pa'i khyad par mi 'dra ba la ring po sogs su tha snyad 'dogs pa'i phyir / /
dper na mgal me bskyod tshul mi 'dra ba'i dbang gis ring po dang zlum po sogs su snang ba bzhin no /
gal te dbyibs de kha dog dang reg bya las rdzas gzhan du yod na dbang shes gnyis kyi gzung byar thal bar 'gyur te /
mig shes kyis mthong na yang ring po sogs su shes la /
lus shes kyis reg na'ang ring po sogs su shes pa'i phyir /
yang reg bya'i rdul gyi bkod pa mi 'dra ba la ring po sogs su 'dzin pa ltar kha dog la'ang de dang /
'dra bar yid ches par bya'o / /
zhes 'dod pa'i phyir te /
mdzod 'grel las /
mdo sde pa rnams na re /
dbyibs ni rdzas su med de /
phyogs gcig gu sgor kha dog phal cher byung ba la gzugs ring po zhes 'dogs par byed /
de nyid la ltos nas nyung rung byung ba la thung du zhes 'dogs par byed / /
phyogs bzhir mang por byung ba la grub bzhi zhes 'dogs par byed / /
thams cad du mnyam na lham pa zhes 'dogs par byed de /
thams cad kyang de dang 'dra'o / /
dper na mgal me phyogs gzhan gcig tu myur du 'dabs chags par snang ba na ring po'o snyam du shes la /
thams cad du snang na zlum po'o snyam du shes kyi dbyibs rdzas gzhan yod pa ni ma yin pa bzhin no /
gal te yod na ni gnyis bzung 'gyur /
mig gis mthong na yang ring po'o snyam du shes par 'gyur la /
lus kyi dbang pos reg na yang shes par 'gyur bas 'di dbang po gnyis kyis gzung bar 'gyur ba zhig na /
gzugs kyi skye mched la ni gnyis kyis 'dzin pa med do zhes zer / /
yang ji ltar reg bya la ring po la sogs par 'dzin pa ltar kha dog la yang de bzhin du yid ches par bya'o / /
zhes gsungs pa'i phyir /
byed smra na re /
lus shes kyis reg pa'i tshe ring po sogs su shes pa de lus shes kyis ring po sogs su mngon sum du 'dzin pa min gyi reg bya mngon sum du shes pa'i stobs kyis dbyibs rjes su dpog pa yin te /
dbyibs dang reg bya gnyis lhan gcig tu gnas pa'i rgyu mtshan gyis gcig mngon sum du shes pa'i stobs kyis gcig shos dpog tu rung ba'i phyir /
dper na med yi kha dog mthong nas tsha brjes su dpog pa dang me tog gi dri bsnams nas de'i kha dog rjes su dpog pa bzhin no zhes 'chad par /
de nyid las /
de la ni reg bya dang lhan cig spyod pa'i phyir dran pa tsam yin gyi mngon sum du 'dzin pa ni ma yin te /
dper na me'i gzugs mthong nas de'i tsha ba'i dran pa 'byung ba dang /
me tog gi dri bsnams nas de'i kha dog gi dran pa 'byung ba bzhin no / /
zhes gsungs pa'i phyir /
'di la slob dpon dang mdo sde pa na re /
gang na me'i kha dog yod @# / /
na tsha ba des par yod dgos shing /
me tog tsam ba ka'i dri yod na de li kha dog des par yod dgos pa'i phyir de dag rjes su dpog par rigs pa yin gyi /
'jam pa'i reg bya yon na ring po'i dbyibs des par yod mi dgos pa'i phyir /
reg bya las dbyibs rjes su dpog par mi rigs te /
gal te de gnyis lhan cig tu gnas pa'i nges pa med kyang 'jam pa la sogs pa'i reg bya las ring po la sogs pa'i dbyibs rjes su dpog par 'gyur na 'jam pa la sogs pa'i reg bya las ser po la sogs pa'i li kha dog kyang rjes su dpog par thal bar 'gyur ba'i phyir dang /
yang na lus shes kyis 'jam pa la sogs pa'i reg bya mngon sum du shes pas ser po la sogs pa'i kha dog shes par mi rung ltar ring po la sogs pa'i dbyibs kyang shes mi rung bar thal bar 'gyur dgos pa la de ltar yang ma yin pa'i phyir de dag ni reg bya'i rdul gyi bkod pa la ring po la sogs par btags pa yin no /
zhes pa'i 'dod tshul 'chad par /
de nyid las /
'di la 'khrul ba med pa'i phyir /
gzhan gyis gzhan dran par rigs kyi gang las 'di nges par dran par 'gyur ba'i reg bya ni cung zad kyang dbyibs gang la yang nges par med do / /
'on te lhan cig spyod par des pa med kyang des par dbyibs dran par 'gyur na ni kha dog kyang 'gyur ro / /
yang na ni kha dog bzhin du dbyibs kyang des par mi 'gyur ba zhig na de ltar yang ma yin pas reg bya las 'di dran par ni rigs pa ma yin no / /
zhes gsungs pa'i phyir /
yang mdo sde pa na re /
ring po dang thung du dang lham pa dang grub bzhi la sogs pa'i dbyibs can du ma bsags nas ring po'i dbyibs su bkod pa la blta ba'i tshe ring po'i dbyibs su mthong ba ma gtogs lham pa gru bzhi la sogs pa'i dbyibs sna tshogs su mi snang ba'i phyir dbyibs du ma de rang po gcig tu 'gyur dgos pa la de rigs pa ma yin te /
dkar dmar sngo ser sogs kha dog sna tshogs pa sar po gcig tu mi 'gyur ba bzhin no / /
rang po la sogs pa'i dbyibs rnams ser po las sogs pa'i kha dog bzhan du rdzas su yod na rdul phra rab la ser po la sogs pa'i kha dog sna tshogs yod pa bzhin du ring po la sogs pa dbyibs kyi rdul sna tshogs yod par 'gyur dgos pa la de med pa'i phyir te /
de la ring thung sogs yod na phyogs kyi cha med ma yin par 'gyur ba'i phyir /
zhes sogs mdo sde pa'i 'dod tshul 'chad par /
de nyid las /
ri mo bkram pa la dbyibs su mi snang ba'i phyir mang po yang phyogs gcig par 'gyur bzhig na de yang rigs pa rte| kha dog bzhin no / /
de lta bas na dbyibs ni rdzas su med do / /
gang yod thogs pa dang bcas pa'i gzugs cung zad yod pa de ni gdon mi za bar rdul phra rab dag kho na de ltar gnas pa la ring po la sogs par ming 'dogs par 'dod na ni de dag ma ni sdug phra pras la med de /
de ltabs na mang po de ltar gnas pa dag kho na la ring po la sogs par 'dogs par zad do /
|ro te dbyibs kyi rdul phra srab dag ko na de ltar gnas pa la ring po la sos par ming 'dogs par dod na ni de dag ma @# / /
grub pa'i phyir /
de ni phyogs 'dzin pa 'ba' zhig tu zad do / /
rang gi mtshan nyid rnams grub na ni de dag bsags pa rung bar 'gyur na dbyibs kyi yan lag rnams ni kha dog la sogs pa bzhin du rang gi ngo bo grub pa yang med na de dag bsags pa lta zhig ga la yod /
ces sogs gsungs pa'i phyir /
'dis dbyibs kyi rdul med par bshad pa yin gyi rdul phra rab la dbyibs med par bshad pa min te /
rdul phra rab kyi dbyibs ni zlum po yin par yig char gsungs pa'i phyir /
'on kyang gser phreng las /
mngon pa nas rdul phra rab la dbyibs med par bshad /
ces gsungs pas dpyad dgos so /
kha cig na re skabs 'dir don dam bden pa yin na cha med yin pas khyab par thal /
mchims mdzod las /
kun rdzob tu yod par 'dod de chad dang bcas pa'i phyir ro / /
zhes dang /
sde bdun rgyan las /
mdzod las bshad pa 'di ni rdzas su grub na cha med yin dgos par 'dod pa'i mdo sde pa'i lugs yin la /
zhes gsungs pa'i phyir zer nam khyab ste /
lugs 'di dag gi don dam par yod par 'jog lugs mthar cha med la thug pa la dgongs pa'i phyir /
'dod mi nus te /
skabs 'di'i bye mdog gnyis kas sngon po sogs kha dog dang /
mig sogs gzugs can gyi skye mched bcu re re nas rdzas yod dang don dam bden pa gnyis kar 'dod pa'i phyir /
der thal /
de dag rdzas yod du 'dod par mdzod kyi 'grel pa 'grel bshad du gsal bar bshad pa gang zhig /
rdzas yod yin na don dam bden pa yin pas mkhyab par 'dod pa'i nyan thos sde ba su yang med pa'i phyir /
yang kha cog na re /
cha med yin na gzugs dang shes pa gang rung gis khyab par thal /
rdul phyogs kyi cha med dang shes pa skad cig cha med gnyis las gzhan pa'i cha med mi 'dod pa'i phyir zer na /
rtags ma grub ba ste /
skabs 'dir 'dus ma byas gsum yang cha med yin pa'i phyir /
der thal /
dbu ma rgyan las /
bsgoms las byung ba'i shes pa yis / /
shes bya 'dus ma byas smra ba'i / /
lugs la'ang gcig min de dag ni /
rim can shes dang 'brel phyir ro / /
zhes sogs 'dus ma byas gsum cha bcas su bsgrub yul gyi rang sde yod ba'i phyir te /
dbu ma rgyan rang 'grel las /
rang gi sde ba gang dag bsgoms pa'i stobs btsam gyis 'byung ba'i shes pa'i dmigs pa 'dus byas kyi 'jug pa thams cad dang mi mthun pa rang la dmigs pa'i yod tsam la yang dgos pa med pa'i 'dus ma byas ni de kho na shes pa'i yul yin pa'i phyir don dam par yod do zhes smra ba de dag gi lugs ltar na rang bzhin gcig pu nyid du 'gal ba med do zhe na /
zhes gsungs pa'i phyir /
gzhan yang /
'dus ma byas gsum chos can /
cha med yon par thal /
rang gi bdag nyid yin cing rang min pa'i shar cha dang nub cha sogs phyogs kyi cha med pa gang zhig /
rang gi bdag nyid yin cing rang min pa'i dus snga phyi'i cha yang med pa'i phyir /
khyab ste /
cha med kyi don de yin pa'i phyir /
sde bdun rgyan las /
'di ltar rang gi bdag nyid yin cing rang min pa'i shar cha dang nub cha rdzas tha dad du ma @# / /
med pa cha med pa'i don yin gyi /
spyir shar nub kyis stong pa cha med pa'i don ma yin la /
rdul phra rab de'i shar rdul phra rab dang rdzas tha dad yin gyi /
de'i cha ma yin pas de'i shar yod kyang de'i phyogs cha dang bcas par mi 'gyur ro / /
de bzhin du dus mtha'i skad cig ma la'ang rang gi bdag nyid du 'gyur pa'i snga phyi med ba dus cha med pa'i don yin gyi /
spyir rang gi snga phyi yod pas dus cha dang bcas par mi 'gyur te /
zhes gsungs pa'i phyir /
kha cig na re /
'dus ma byas gsum chos can /
stong pa nyid yin par thal /
don dam bden pa yin pa'i phyir na shin tu ma khyab /
rtags grub ste /
don dam par yod pa'i phyir te /
dpu ma rgyan rang 'grel gyi gzhung sngar drangs pa de'i phyir /
'dod mi nus te| lugs 'dir stong nyid ni mi rtags sogs bcu drug gi nang tshan gyi stong pa dang bdag med gnyis la byed pa'i phyir te /
mdzod las /
stong nyid bdag med stong nyid du / /
'jug pa'o / /
zhes sogs rtsa 'grel gyi don grub pa'i phyir /
'di la kha cig na re /
nyan thos sde bas stong nyid khas mi len par thal /
des thar pa thob pa la stong nyid rtogs mi dgos par 'dod pa'i phyir /
der thal /
spyod 'jug las /
bden pa mthong bas grol 'gyur gyi / /
stong nyid mthong bas ci zhig bya /
zhes sogs rtsod tshul yod pa'i phyir dang /
de'i dang TIka las kyang /
nyan thos sdeg ba cig sangs rgyas thob pa la yang stong nyid rtogs mi dgos lpar ma zad chos kyi bdag med kyi ming tsam yang khas mi len cing /
zhes gsungs pa'i phyir nam mkhyab ste /
rang gis 'dod pa'i bden gzhi'i khyad chos bcu drug tu ma 'dus pa'i stong nyid bsgom byar mi 'dod pa'i don yin pa'i phyir /
der thal /
chos mngon pa'i mdo las gsungs pa'i mi rtag sogs bcu drug las gzhan pa'i bden pa'i rnam pa med cing /
theg chen sde snod las der na 'dus pa'i de kho na nyid bshad kyang de ni nam mkha'i lhas bstan pa'i de kho na nyid ltar yid rton mi rung bar 'dod la /
bcom ldan kyis kyang nyan thos sde ba la theg chen sde snod las bshad pa ltar gyi rang bzhin med pa'i stong nyid sogs ma bstan pa'i phyir /
dang po grub ste /
mdzod las /
dri med bcu drug gzhan rnams med / /
ces gsungs pa'i phyir /
gnyis pa grub ste /
dbu ma snying po las /
bden pa mthong ba de nyid min| |de nyid med par thal bar 'gyur / /
nam mkha'i lha yis bstan pa ltar / /
de nyid yin par mi 'dod do / /
zhes dang /
de'i rang 'grel las /
theg pa chen po la yang sdug bsngal dang /
kun 'byung ba dag /
'gog pa dang /
lam yin la /
sdug bsngal la sogs pa shes pas kyang yongs su mya ngan las mi 'da'o / /
zhes ston pa'i tshig yod par grags te /
bden pa mthong ba de kho na nyid ma yin na /
de ma yin pa'i de kho na nyid gzhan gang yin zhes brjod do / /
theg pa chen po las bstan pa'i de kho na nyid yod do zhe na /
de ni rigs pa ma yin te /
bden pa mthong ba las gzhan yin pa'i phyir /
nam mkha' lhas bstan pa bzhin no / /
de dag ni 'di lta bu'i de kho na nyid ston te /
gser gyi snod du gser @# / /
gyi khab kyis grog ma phug nas bsad na 'khor ba las grol bar 'gyur la /
de gsod pa po yang thar pa'i bon bsags par 'dod pa dang /
ba lang la sogs pa bsad pa dang /
skyed par byed pa la nyal po byas pas mtho ris la sogs pa'i rgyu yin no zhes bya ba la sogs pa'o / /
zhes gsungs pa'i phyir /
gsum pa grub ste /
nyan thos sde ba rnams stong nyid zab mo ston pa'i snod du mi rung ba'i phyir /
khyab ste /
sangs rgyas kyis chos gsungs bya gdul bya'i dbang gis yin par mdo dang bstan bcos du mas bshad pa'i phyir te /
rtsa she las /
thams cad yang dag yang dag min / /
yang dag yang dag ma yin nyid / /
yang dag min min yang dag min / /
de ni sangs rgyas rjes bstan pa'o| | zhes thog ma kho nar 'di ni 'jig rten gyi byung tshul lus pa mkhyen pa'i thams cad mkhyen pa'o zhes rang la gus pa bskyed pa'i phyir du phung khams skye mched la sogs pa'i snod bcud thams cad yang dag pa ste bden no zhes gsungs pa dang /
de ltar gus pa skyes pa'i tshe 'dus byas 'di dag skad cig re re la gzhan du 'gyur bas yang dag pa ma yin pa ste mi rtag par gsungs pa dang /
de nas snod bcud 'di dag byis pa la ltos nas yang dag pa ste rang dus skad cig gnyis par rang gi ngo bo la gnas pa dang /
'phags pa'i rjes thob ye shes la ltos nas yang dag pa min pa sti rang dus skad cig gnyis par rang gi bor mig gnas par gsungs pa dang /
de nas zab mo'i lta brgyad la skye ba'i snod du rung ba la yang dag pa min pa skad cig re re la gzhan du 'gyur ba ngo bo nyid kyis grub pa min pa dang /
yang dag pa ste skad cig re re la gzhan du 'gyur ba med pa'ang ngo bo nyid kyis grub pa min par gsungs pa ste rim pa bzhi'i sgo nas sangs rgyas kyis gdul bya rnams kyi blo dang 'tshams par chos bstan par gsungs pa'i phyir dang /
rin chen phreng ba las /
brda sprod pa dag ji ltar bur / /
yi ge phyi mo klog 'jug ltar / /
de bzhin sangs rgyas gdul bya la / /
ji tsam bzod pa'i chos ston to / /
kha cig la ni sdig pa las / /
rnam par bzlog phyir chos ston te /
kha cig bsod nams 'gyur ba bya'i phyir /
kha cig la ni gnyis brten pa /
kha cig la ni gnyis mi brten / /
zab mo khu 'phrig can 'jigs pa / /
stong nyid snying rje'i snying po can / /
byang chub bsgrub kha cig la'o / /
zhes dang /
bzhi brgya pa las kyang /
yod dang med dang yod med dang / /
gnyis ka min zhes kyang bstan te / /
nad kyi dbang gis thams cad ni / /
sman zhes bya bar 'gyur mi nam / /
zhes gsungs pa'i phyir /
kha cig na re /
bye smra ltar na de bzhin nyid ni 'dus byas yin te /
de 'dus ma byas yin na zag med shes pa'i dmigs pa la 'dus ma byas lung ma bstan yod par 'gyur dgos pa la de med par mdzod rtsa 'grel nas gsungs pa'i phyir dang /
mdzod las bshad pa'i 'dus ma byas gsum du ma 'dus pa'i 'dus ma byas med pa'i phyir te /
rgyal sras ma las /
rnam gsum smos pa ni 'di tsam yin par des par gzung ba yin no /
kha cig 'dus ma byas mya@# / /
ngan las 'das pa gcig kho nar med par smra ba yang yod do / /
'di lta ste gnas ma'i bu'i sde ba dag lta bu'o / /
bye brag pa dag ni 'dus ma byas rdul phra rab la sogs pa mang du brjod do / /
de dag gi gzhung lugs dgag pa'i phyir 'di tsam zhig tu nges par gzung ba yin no / /
zhes gsungs pa'i phyir /
zhes zer ro / /
de mi 'thad par thal /
sdug bden gyi steng gi stong pa dang bdag med gnyis sdug bsngal shes pa'i dmigs yul ma yin pa'i phyir /
der thal de sdug bsngal shes pa'i dmigs yul yin na kun 'byung shes pa'i dmigs yul yin par thal bar 'gyur ba'i phyir /
der thal /
sdug kun shes pa gnyis dmigs yul gyis mi 'byed par rnam pas 'byed par gsungs pas de gnyis kyi dmigs yul don gcig yin pa'i phyir dang /
stong pa dang bdag med la dmigs pa'i kun 'byung shes pa med pa'i phyir /
gzhan yang /
de mi 'thad par thal /
sdug bden bdag med du rtogs pa'i zag med shes pa'i dmigs yul dang gzhal bya gnyis 'gal ba yin pa'i phyir /
der thal /
de'i dmigs yul yin na 'dus byas yin pas khyab /
de'i gzhal bya yin na 'dus ma byas yin pas khyab pa'i phyir /
dang po grub ste /
de la sdug bden gyis khyab pa'i phyir te /
de la zag med med pa'i phyir /
ma grub na /
sdug bsngal shes pa'i dmigs yul la chos bcu'i nang nas drug las lhag yod par thal lo / /
gnyis pa grub ste /
de'i gzhal bya yin na bdag med phra mo yin pas khyab pa'i phyir /
rtags sla /
khyab ste /
stong pa dang bdag med rtogs pa'i smon med kyi rnam thar mi 'jog pa'i rgyu mtshan yod pa'i phyir /
mdzod 'grel las /
mya ngan las 'das pa dang 'dra ba'i phyir stong pa dang bdag med pa dag gis ni yid mi 'byung ngo / /
zhes dang /
gang spel las /
sdug bsngal gyi bden pa stong pa dang bdag med pa'i rnam pa dag gis 'dzin mod kyi /
sdug bsngal gyi bden pa de la yid 'byung ba ni ma yin no / /
ci'i phyir zhe na /
mya ngan las 'das pa dang 'dra ba'i phyir ro / /
stong pa dang bdag med pa dag ni mya ngan las 'das pa'i yang mtshan nyid yin te /
chos thams cad kyi spyi'i mtshan nyid yin pa'i phyir ro / /
zhes sogs gsungs pa'i phyir /
khyab ste /
khyod ltar na myang 'das kyi steng gi stong pa dang bdag med 'dus ma byas dang sdug bden gyi steng gi stong pa dang bdag med ni 'dus byas su cha phye nas khas blangs dgos pa la de yang mi rigs pa'i phyir te /
gzhan du na lam bden gyi steng gi bdag med phra mo lam bden dang 'gog bden gyi steng gi bdag med phra mo 'gog bden sogs su khas len kyang skyon 'phen rgyu med par 'gyur ba'i phyir ro / /
gzhan yang /
'dus ma byas gsum du ma 'dus pa'i 'dus ma byas yod par thal /
gsum du grangs nges pa ni log rtog sel ba'i phyir yin pas rang lugs la der ma 'dus pa'i 'dus ma byas yod kyang grangs nges mi 'jig pa'i phyir te /
mngon pa gong mar 'dus ma byas gsum gyi steng du dge sogs kyi de bzhin nyid gsum dang mi g.yo ba'i 'gog pa dang tshor 'du 'gog pa ste 'dus ma byas brgyad du bshad @# / /
kyang| der ma 'dus pa'i 'dus ma byas yod pa mi 'gal ba bzhin yin pa'i phyir /
kha cig na re /
dbang po lnga'i rdul phra rab re re nas mig sogs kyi skye mched dang don lnga'i rdul phra rab re re nas gzugs sogs kyi skye mched du bshad pa mi 'thad par thal /
gzugs sogs yul lnga'i rdul phra rab re re nas dbang shes kyi dmigs rkyen ma yin pa'i phyir /
der thal /
de dag re re nas dbang shes la mi snang ba'i phyir /
der thal /
de dag re re nas yan gar bar gnas pa'i tshe dbang shes la mi snang ba'i phyir na ma khyab ste /
sngo rdul phra rab yan gar bar gnas pa'i tshe sngo 'dzin mig shes la mi snang yang sngon po'i tshogs pa na yod pa'i sngo rdul phra rab re re nas de la snang ba'i phyir te /
dper na thag ring po nas rta rnga nyag ma gcig mig shes la mi snang yang thag ring po nas rta'i mjug ma de la snang ba mi 'gal ba bzhin yin pa'i phyir /
der thal /
rang 'dra'i rnam pa gtod mi gtod kyi khyad par ma gtogs yul lnga'i rdul phra rab re re nas dbang shes la snang bar bye brag tu smra ba dang mdo sde pa dang mdo sde spyod pa'i dbu ma rang rgyud pa rnams mthun par khas len pa'i phyir /
rtags zur dang po grub ste /
bye smra ltar na /
dbang skyes blo ni rnam med kyi / /
phra rab bsags pa dngos su rig /
ces dbang shes la 'dra rnam ma shar bar yul rjen cher du dngos su bzung ba'i rgyu mtshan gyis yul dang shes pa dus mnyam yin kyang rdzas tha dad du 'dod pa dang /
mdo sde pa ltar na /
shes pa rnam bcas phyogs la ni / /
dngos su de gnyis tha dad cing / /
de dang gzugs brnyan 'dra bas na / /
gdags pa tsam gyis tshor bar rung / /
zhes sngon po de sngo 'dzin mig shes la rang 'dra'i rnam pa gtad pa'i dmigs rkyen yin pas sngon po dang sngon po 'dzin pa'i mig shes rim gyis grub pa dang rdzas tha dad yin kyang sngo 'dzin mig shes kyis rang dang rdzas gcig pa'i sngon po'i 'dra rnam gsal bar snang bas sngon po gsal bar snang bar 'jog pa dang /
sems tsam pa ltar na sngo 'dzin mig shes la shar ba'i sngon po'i 'dra rnam de bag chags kyi dbang gis shar ba'i rnam pa yin gyi /
yul gyis gtad pa'i rnam pa ma yin zhing /
'dra rnam de yang mig shes de dang rdzas gcig yin min la rnam bden rdzun gnyis mi mthun kyang rdzas gzhan ma yin par 'dod pa mthun la /
sngon po ni mdo sde pa dang mdo sde spyod pa'i dbu ma rang rgyud pa ltar sngon po'i 'dra rnam las logs su phyi rol gyi rdul bsags pa'i gong bur ma grub kyang /
'dra rnam de las de nyid dang gzhan du brjod du med pa'i tshul gyis yod par 'dod pa'i phyir /
shes byed sogs mang dogs nas ma spros /
rtsa ba'i rtags zur gnyis pa grub ste /
bde gshegs gzhung gi rab byed las / /
rnam pa med pa'i dbang skyes blo / /
phra rab bsags pa dngos su rig /
ces pa'i rang 'grel las /
de dag re re ba ni dbang po las 'das pa yin la /
rigs mthun pa gzhan dang lhan cig pa ni dbang po'i spyod yul du gyur pa kho na'o / /
so sor snang du mi rung ba gang yin pa de dag 'dus kyang snang du mi rung ba'i nges pa med de /
@# / /
skra la sogs pa bkram pa rnams thag ring po nas mi mthong ba dang sbom po dmigs pa'i phyir ro / /
zhes dang /
legs bshad snying po las /
gzugs sgra la sogs pa bsags pa'i skabs su ni rdul phra rab re res kyang dbang po'i shes pa'i dmigs rkyen byed pas de dag de la mi snang ba ma yin no / /
zhes gsungs pa'i phyir /
lam rim chen mor yang bshad do / /
des na grub mtha' rtsa bar /
dmag sogs gzhan 'dus btags yod rigs mthun rdul / /
bsags pa'ang rdzas yod re re'ang dmigs rkyen rung / /
zhes pa'i 'grel par /
nyan thos sde bas rdul phra rab yan gar ba yang dbang shes kyi yul min la /
rdul phra rab du ma bsags pa yang tshogs spyi yin pas rdzas su med pa'i phyir dbang shes kyi yul du mi rung bar 'dod pa mi 'thad de /
gzugs sgra sogs bsags pa'i skabs su mdo sde pa ltar de'i tshogs pa na yod pa'i rdul phra rab re res kyang dbang shes kyi dmigs rkyen byed pa de dag mi snang tshul yang mi 'thad pa'i phyir te /
rnam par shes pa'i tshogs lnga bsags pa la dmigs par bshad pas kyang gnod pa'i phyir /
zhes gsungs pa de dpe dag ma dag dpyad dgos shing /
gal te dpe dag pa yin na legs bshad snying po sogs dang mi 'gal ba'i zhib cha phra mo zhig kyang byed dgos pas dpyod ldan rnams kyis zhib tu gzigs rtog mdzod mdzod /
gzhan yang /
nyan thos sde ba'i lugs kyi rang spyi'i mtshan nyid la brgal brtag mang du byung ba rnams skabs 'dir 'brel che yang tshig tshogs che bas 'jigs nas ma bris te /
mdzod kyi 'grel bshad gnyis dang /
tshad ma'i mdor /
der don du mas bskyed pa'i phyir / /
rang don spyi'i spyod yul can / /
zhes dang /
rnam 'grel le'u gsum pa las /
bsags pa dag ni tshogs pa yin / /
de spyi de la dbang po'i blo / /
spyi blo gdon mi za bar yang / /
rnam par rtog dang rjes su 'brel / /
zhes sogs rtsa 'grel rnams las shes par bya'o / /
yang gzugs sogs yul lnga'i rdul phra rab dbang shes kyi gzhal bya yin min dang /
skabs 'dir chos kyi skye mched pa'i gzugs lnga mdo dang kun btus las gsungs pa ltar khas len mi len dang /
mdzod kyi yig char lus shes kyi reg byar gyur pa'i ring po sogs gsungs pa bye smra'i lugs yin min sogs dpyad par bya ba mang yang tshig nyung ngus mtha' mi chod pas re zhig bzhag go / / /
gnyis pa rigs pa'i rjes 'brang gi mdo sde pa thun mong ma yin pa'i lugs bshad pa la /
rnam 'grel las /
don dam don byed nus pa gang / /
de 'dir don dam yod pa yin / /
gzhan ni kun rdzob yod pa ste / /
de dag rang spyi'i mtshan nyid bshad / /
ces gsungs /
de'i don bshad pa la /
spyi don dang /
mtha' dpyad gnyis /
dang po la /
bden gnyis kyi mtshan nyid /
sgra bshad /
de las 'phros pa'i don bshad pa gsum /
dang po ni /
rtog pas btags tsam ma yin par rang ngos nas grub pa'i chos /
don dam bden pa'i mtshan nyid /
don dam bden pa /
don dam par yod pa /
@# / /
bden grub /
rang mtshan /
dngos po /
mngon sum gyi snang yul rnams don gcig /
rtog pas btags pa tsam du grub pa'i chos /
kun rdzob bden pa'i mtshan nyid /
kun rdzob bden pa /
kun rdzob tu yod pa| brdzun par grub pa /
spyi mtshan /
rtag pa /
rtog pa'i snang yul rnams don gcig ste /
rnam 'grel las /
don dam don byed nus pa gang / /
de 'dir don dam yod pa yin / /
gzhan ni kun rdzob yod pa ste / /
de dag rang spyi'i mtshan nyid bshad / /
ces gsungs pa'i phyir /
rang mtshan chos can /
don dam par yod de /
rang 'bras skyed pa'i don byed nus pa yin pa'i phyir dang /
rang snang yul du byed pa'i blo la mi 'dra ba ste thun mong min par snang ba'i phyir dang /
rjod byed kyi sgra'i bdag rkyen tsam las rang gi ngo bo rdzogs par blo'i yul du 'char mi dus pa'i chos yin pa'i phyir dang /
rang las gzhan pa'i dbang po dang yid byed sogs rgyu mtshan gzhan yod kyang /
yul rang gi sdod lugs kyi ngos nas grub pa med na rang rtogs pa'i blo skye ba med pa'i chos yin pa'i phyir /
don dam don byed nus pa gang / /
de 'dir don dam yod pa yin / /
zhes dang /
rnam 'grel TIka chen las /
don byed nus pa gang yin pa / /
zhes pa ni mtshon pa tsam ste /
thun mong min par snang ba gang / /
de 'dir don dam yod pa yin / /
zhes dang /
sgra don min pa gang yin pa / /
de 'dir don dam yod pa yin /
zhes dang /
rgyu mtshan gzhan yod pa na / /
rang blo skyed par byed pa gang de 'dir don dam yod pa yin / /
zhes kyang sbyar ro / /
zhes gsungs pa'i phyir /
rgyu mtshan gzhan ni zhes sogs kyi dpe dag ma dag dpyad par bya'o / /
spyi mtshan chos can /
kun rdzob tu yod pa yin te /
rang 'bras skyed pa'i don byed mi nus pa dang /
rang snang yul du byed pa'i blo la thun mong bar snang ba dang /
rjod byed sgra'i bdag rkyen tsam gyis rang gi ngo bo rdzogs par blo'i yul du 'char thub pa dang /
dbang po dang yid byed la sogs pa'i rgyu mtshan gzhan yod pa tsam gyis rang rtogs pa'i blo skye ba yod pa'i phyir /
rnam 'grel las /
don byed nus dang mi nus phyir /
zhes dang /
'dra dang mi 'dra nyid phyir dang / /
sgra yi yul dang yul min phyir / /
rgyu mtshan gzhan ni yod pa na / /
blo ni yod dang med phyir ro / /
zhes dang /
mkhas grub rje'i mngon sum le'u'i TIk+kar /
don byed mi nus pa'i gzhal bya yin na rang bzhin 'dres 'dzin rtog pas bzhag pa tsam yin par 'dra zhes pas bstan cing /
rtog pas bzhag pa tsam gyi chos ni sgra byung shes pa la rang gi ngo bo rdzogs par 'char thub par /
sgra yi yul dang zhes pas bstan la /
de 'dra ba ni yul rang gi ngo bos dpyad bzod du grub pa'i sdod lugs kyi dbang gis blo la mi snang gi brda dang yid byed sogs kyi rgyu gzhan yod pa tsam gyis blo la snang bar /
rgyu mtshan gzhan ni yod pa na / /
blo ni yod /
ces pas bstan te /
zhes gsungs pa'i phyir /
de 'dra ba'i rgyu mtshan bzhi tshan gnyis po de rtsa ba dang 'grel pa rnams su gzhal bya la rang spyi gnyis su nges par bsgrub pa la sbyar @# / /
mod kyang /
skabs 'dir rang spyi gnyis don dam par yod med kyi sgrub byed du bkod pa ni 'thad pa yin te /
de nyid las /
de ltar don byed mi nus pa sogs chos bzhi po de spyi mtshan gyi khyad par gyi chos dang /
bzlog pa don byed nus pa sogs chos bzhi po rang mtshan gyi khyad par gyi chos su bshad pa des spyi mtshan rnams kun rdzob tsam dang /
kun rdzob tsam ni rtog pas btags pa tsam yin gyi /
rtog pas bzhag pa la ma ltos par rang gi ngo bos grub pa'i sdod lugs su med pa dang /
rang mtshan dang don byed nus pa rnams ni rtog pas btags pa la ma ltos par rang gi ngo bos grub pa'i dpyad bzod kyi sdod lugs su yod pa'i bden grub tu bshad pa'i sgo nas mdo sde pa'i grub mtha' thun mong ma yin pa'i don dam dang kun rdzob kyi don ldog gsal bar bshad nas /
de'i mtshan gzhi rang spyi gnyis dang don byed nus mi nus kyi gzhal bya gnyis la so sor nges par bstan pa yin la /
zhes gsungs pa'i phyir| rang mtshan de rang snang yul du byed pa'i blo la thun mong ma yin par snang ba'i don yod de /
rang mtshan de spyi yin pas rang gi gsal ba du ma la rjes 'gro byed kyang /
rang gi gsal ba la rjes su 'gro ba'i cha sgro btags yin pas blo ma 'khrul ba la mi snang la /
blo ma 'khrul ba la rang gi gsal ba la rjes 'gro byed par mi snang bar rang rang gi thun mong min pa'i mi 'dra ba'i khyad par shar bde yin pa'i phyir te /
'dus byas kyi chos la rang rang gi thun mong min pa'i mtshan ma re yod dgos pa'i phyir /
rang snang yul du byed pa'i blos rang gi thun mong min pa'i mtshan ma shar ba'i sgo nas rtogs dgos pa'i chos yin pas rang mtshan zhes bshad pa'i phyir /
de'i rgyu mtshan gyis sgra byung shes pa la rang gi ngo bo rdzogs par 'char mi thub pas sgra'i yul min pa dang /
rang las gzhan pa'i brda dang yid byed sogs yod pa tsam gyis rang rtogs pa'i blo mi skye ba yin no / /
spyi mtshan rnams de las bzlog pa ste /
rang snang yul du byed pa'i blo la rang gi thun mong ma yin pa'i mtshan ma 'char rgyu med par spyi'i rnam pa yid la byed pa'i sgo nas rtogs dogs pas spyi mtshan dang /
rgyu mtshan des sgra byung shes pa la rang gi ngo bo rdzogs par 'char bas sgra'i yul dang /
brda dang yid byed sogs rgyu gzhan yod pa tsam gyis blo la snang ba yin gyi /
rang gi sdod lugs kyi ngos nas grub pa'i dbang gis mi snang bas sgro btags dang rtog pas btags tsam du bshad pa'i phyir /
gnyis pa sgra bshad ni /
bum pa chos can /
don dam bden pa zhes brjod pa'i rgyu mtshan yod de /
blo don dam pa'i snang ngor bden pas na de ltar brjod pa'i phyir /
'di'i blo don dam ni rang mtshan la ma 'khrul ba'i mngon sum la byed pa'i phyir te /
sngo 'dzin mngon sum de sngon po'i rang mtshan la ma 'khrul ba'i phyir te /
de ltar rang rgyud pa man chad kyis thun mong du 'dod pa'i phyir te /
sems tsam pa rnam brdzun pa dang de dang mthun pa'i dbu ma rang rgyud pa dag gis kyang sngo 'dzin mig shes de sngon po'i rang mtshan la ma 'khrul bar 'dod dgos pa'i phyir @# / /
te| rang rgyud pa man chad kyi lugs la gzugs sgra sogs yul lnga'i rang mtshan la tshad mar ma song bar yul lnga la tshad mar song tshul med cing /
yul lnga la tshad mar song na yul lnga'i rang mtshan la yang tshad mar song dgos par khas len par lhag mthong chen mo dang stong thun sogs su bshad la /
yul de la 'khrul yang yul de rtogs pa mi 'gal ba ni thal 'gyur ba ma gtogs pa gzhan gyis mi 'dod pa'i phyir /
de'i gnas kyis rang rgyud pa man chad kyis chos can mthun snang ba 'dod la /
thal 'gyur bas mi 'dod pa'i khyad byung ba yin no / /
bum pa'i don spyi chos can /
kun rdzob bden pa zhes brjod pa'i rgyu mtshan yod de /
blo kun rdzob pa'i snang dor bden pas na de ltar brjod pa'i phyir /
'di'i blo kun rdzob ni rang bzhin 'dres par snang ba'i rtog pa la byed pa'i phyir te /
rang bzhin 'dres par snang ba'i rtog pa des rang mtshan rnams kyi thun mong min pa'i ngo bo gzung yul du byas nas mthong pa la sgrib par byed pas kun rdzob zhes bshad pa'i phyir /
rnam 'grel las /
tha dad dngos rnams la brten nas / /
don gcig tu ni snang ba'i blo / /
gang gi rang gi ngo bo yis / /
gzhan gyi ngo bo sgrib byed pa / /
sgrib byed des bdag tha dad kyang / /
tha dad pa nyid bsgribs pa yis / /
dngos rnams ngo bo 'ga' zhig gis / /
tha dad min pa lta bur snang /
zhes gsungs pa ltar ro / /
rang bzhin 'dres par snang ba'i rtog pas rang mtshan gyi thun mong min pa'i rang bzhin snang yul du byas nas mthong ba la sgrib byed yin te /
dper na shing 'dzin rtog pa des shing gsal rnams kyi thun mong min pa'i rang bzhin snang yul byas nas mthong ba la sgrib par byed pa'i phyir te /
shing 'dzin rtog pa la shing ma yin pa las log par snang ba don spyi yin cing /
shing gsal rnams la rjes su 'gro ba'i spyi yang yin la /
rtog pa de la don spyi de shing gsal rnams la rjes su 'gro bar snang ba'i tshe shing sha ba'i rang bzhin du gyur pa'i shing spyi de shug pa'i rang bzhin du gyur pa'i shing spyi dang /
shug pa'i rang bzhin du gyur pa'i shing spyi de tsan+dan gyi rang bzhin du gyur pa'i shing spyi yin pa lta bur snang ba'i sgo nas sha shug la sogs pa'i shing gsal rnams kyi rang bzhin phan tshun ma 'dres par mthong ba la sgrib pa'i phyir /
ji skad du sde bdun rgyan las /
de kho na nyid mthong ba la sgrib pa zhes pa kun rdzob kyi sgra bshad pa'i don du 'dod pa la nang pa'i grub mtha' smra ba phal che ba mthun la /
de'i phyir spyi 'dzin rtog pa kun rdzob ces pa'i sgra bshad pa'i gzhir byas nas /
de la ci'i phyir kun rdzob ces bya zhe na /
dngos po'i de kho na nyid du gyur ba'i rang mtshan de dngos su gzung yul du byed pa la sgrib pa'i phyir kun rdzob ces bya'o / /
des na spyi 'dzin gyi blo ni kun rdzob kyi sgra bshad pa'i gzhi yin la /
spyi mtshan rnams ni kun rdzob kyi sgra bshad pa'i gzhir gyur pa'i blo de'i ngor bden pa'i phyir kun rdzob kyi bden pa zhes bya'o / /
zhes gsungs so / /
shing gi spyi 'dzin rtog pa la shing ma yin pa las log par snang ba de shing@# / /
gsal rang mtshan pa rnams la thun mong du rjes su 'gro ba'i spyi yin kyang /
don dam par ma grub ste /
don dam par grub na spyi 'dzin rtog pa de ma 'khrul bar 'gyur bas /
rtog pa de'i snang dor shing gsal rnams rang bzhin 'dras par snang ba ltar grub dgos na yang /
shing gsal rnams phan tshun ma 'dres par gnas pa'i phyir /
rnam 'grel las /
de yis ji ltar kun brtags pa / /
de ni dam pa'i don du med / /
gsal ba rnams ni rjes mi 'gro / /
rjes 'gro gzhan ni snang ba med / /
ces dang /
de la ngo bo phyi rol dang / /
gcig lta gzhan las log lta bur / /
snang ba gang yin brtag pa yi / /
yan lag med phyir de nyid min /
zhes gsungs pa'i phyir dang| rigs gter las /
shing min las ldog dngos po de / /
sha ba yin na gzhan shing min / /
gzhan shing yin na sha ba min / /
de yi rang bzhin gzhan min phyir /
zhes gsungs pa'i phyir /
gsum pa de las 'phros pa'i don bshad pa la /
ngo bo nyid med par smra ba na re /
don dam don byed nus pa gang / /
de 'dir don dam yod pa yin /
zhes bshad pa mi 'thad par thal /
don dam par don byed nus pa med pa'i phyir /
zhes pa'i rtsod tshul ston par /
gal te thams cad nus med na /
zhes byung /
de la dngos smra pa na re /
don dam par don byed nus pa med pa ma yin te /
sa bon la sogs pa'i rgyus myu gu la sogs pa'i 'bras bu la phan 'dogs pa'i nus pa mngon sum gyis mthong ba'i phyir| zhes pa'i lan ston par /
sa bon sogs ni myug sogs la / /
nus mthong zhes byung /
de la ngo bo nyid med par smra ba na re /
rgyus 'bras bu la phan 'dogs pa'i nus pa de kun rdzob tu yin par 'dod pas skyon med ces pa'i 'dod tshul ston par /
gal te de kun rdzob /
'dod na zhes byung /
kun rdzob sgro btags yin pas ji ltar mngon sum ma 'khrul ba'i snang yul du 'gyur te /
ming kun rdzob ces 'dogs kyang don dam par grub pa'i don khas blangs par song ba'i phyir| zhes pa'i lan ston par /
ji ltar de ltar 'gyur /
zhes so / /
de ni rnam 'grel rang lugs sems tsam pa'i lugs su 'grel pa'i slob dpon lha dbang blo la sogs pa'i bzhed pa yin la /
rnam 'grel ngo bo nyid med par smra ba'i lugs su 'grel pa'i rgyan mkhan po /
nyi ma sbas pa /
zhi 'tsho yab sras /
dzE ta ri la sogs pa'i bzhed pa ltar na /
gal te thams cad nus med na /
zhes pa rang gzhung dang /
sa bon sogs ni myug sogs la /
nus mthong zhes pa phyogs snga'i gzhung dang /
gal te de kun rdzob /
'dod na ji ltar de ltar 'gyur / /
zhes pa rang gzhung du byed do /
khyad par du 'dze ta ris gzhung 'di dang 'og nas 'byung ba'i /
sna tshogs rnams kyang don rnams la /
zhes sogs kyi gzhung gis kyang chos grags dbu ma par grub par gsungs te /
mkhas pa 'di dag gis /
stong nyid lta bas grol 'gyur gyi / /
zhes pa'i stong nyid kyang bden grub kyis stong pa la byed par dbu ma'i mtha' dpyod du bshad do / /
skabs 'dir spyi mtshan dang rtog pa'i @# / /
snang yul don gcig tu khas ma blangs na mdo sde pa thun mong ma yin pa'i grub mtha' rtsa ba nas 'dor bar 'gyur la /
don gcig na 'dus ma byas kyi nam mkha' lta bu yul gzhan 'dzin pa'i rtog pa'i snang yul du 'jog tshul med pas /
nam mkha' 'dzin pa'i rtog pa'i snang yul du 'gyur dgos shing /
des na nam mkha' 'dzin pa'i rtog pa de nam mkha' la 'khrul bar 'gyur ro zhe na /
nam mkha' de rang 'dzin rtog pa'i snang yul yin yang rtog pa de nam mkha' la 'khrul mi dgos te /
rtog pa yin na rang gi snang yul la 'khrul bas khyab par bshad kyis /
rtog pa de'i snang yul yin na rtog pa de'i 'khrul rgyu'i yul yin pas khyab par ma bshad pa'i phyir /
'o na nam mkha' de rang 'dzin rtog pa la snang ba'i rgyu mtshan gyis rang 'dzin rtog pa'i snang yul du 'jog na /
bum pa de rang 'dzin rtog pa la snang bas rang 'dzin rtog pa'i snang yul du 'gyur ro zhe na /
de gnyis mi mtshungs te /
bum pa rang 'dzin rtog pa la snang yang rang 'dzin rtog pa la rang gi ngo bo rdzogs par 'char mi rung bas rtog pa'i snang yul du mi 'jog cing /
spyi mtshan rnams rang 'dzin rtog pa la snang bar ma zad rang 'dzin rtog pa la rang gi ngo bo rdzogs par snang bas rtog pa'i snang yul du bzhag dgos pa ni mdo sde pa thun mong ma yin pa'i khas blangs yin pa'i phyir /
sgra yi yul dang yul min phyir / /
zhes pa'i don bshad tshul yod pa'i phyir dang /
mngon sum gyi le'u'i TIk+ka las /
rtog pas bzhag pa tsam gyi chos ni sgra byung shes pa la rang gi ngo bo rdzogs par 'char thub par sgra'i yul dang zhes pas bstan la /
zhes gsungs pa'i phyir /
rang mtshan rnams kyi ngo bo rtog pa la rdzogs par mi 'char ba'i don yang /
rang mtshan rtog pa la dngos su mi snang ba dang /
rang mtshan gyi thun mong min pa'i ngo bo rtog pa la mi snang ba la byed pa ma yin te /
rang mtshan rnams rtog pa la dngos su snang ba gang zhig /
de'i thun mong ma yin pa'i ngo bo yang rtog pa la snang ba'i phyir /
thar lam gsal byed las /
rjes dpag tshad mar rang mtshan dngos su snang yang 'khrul ba yin par bzhed de /
zhes dang /
rang mtshan gyi thun mong min pa'i ngo bo mi snang na de dngos su rtogs pa 'gal la /
zhes pa nas /
thun mong min pa'i ngo bo mi snang na de la dngos rtogs kyi tshad mar mi rung ba bden la /
de snang na ma 'khrul bar mi 'gyur te /
de snang yang gzhan dang 'dres nas snang gi /
ma 'dres par mi snang ngo / /
zhes gsungs pa'i phyir dang /
sde bdun rgyan dang DIka chen sogs las kyang bshad pa'i phyir /
spyi mtshan rnams rtog pa'i snang yul yin yang rang 'dzin rtog pa'i snang yul min zer ba mi 'thad de /
shes bya rang 'dzin rtog pa'i snang yul yin par rigs rgyan las bshad pa'i phyir dang /
spyi mtshan rang 'dzin rtog pa'i zhen yul yin pas rang 'dzin rtog pa'i snang yul du mi 'jog na /
rtog pa'i zhen yul yin pas rtog pa'i snang yul du yang bzhag mi rung bar 'gyur bas /
spyi mtshan la rtog pa'i snang yul min pas khyab par 'dod @# / /
dgos par 'gyur ba'i phyir /
gzhan yang /
rang mtshan dang mngon sum gyi snang yul don gcig tu bshad pa de sems can gyi mngon sum gyi dbang du byas pa yin nam /
sangs rgyas kyi ye shes kyi dbang du byas pa gang yin /
dang po ltar na rnam mkhyen de sems can gyi mngon sum gyi spyod yul du 'gyur zhing /
gnyis pa ltar na rnam mkhyen gyis spyi mtshan mngon sum du ma rtogs par 'gyur ro zhe na /
re zhig rnam mkhyen gyis spyi mtshan mngon sum du ma rtogs par khas ma blangs te /
des chos thams cad mngon sum du rtogs pa'i phyir te /
des chos thams cad dngos su rtogs pa'i phyir /
khyab ste /
mngon sum gyis dngos su rtogs na mngon sum du rtogs dgos pa'i phyir /
ji skad du /
sde bdun rgyan las /
rdzogs pa'i sangs rgyas kyi ye shes kyis chos thams cad rtogs pa ni shes bya mtha' dag la sgrib pa'i shes sgrib bag chags dang bcas pa slar mi 'byung ba'i tshul gyis spangs pa'i stobs las byung ba yin pas| dngos med rtogs pa'ang dngos po lta bu la dngos su sgro 'dogs bcad pa'i stobs kyis shugs la rtogs pa ma yin gyi /
shes sgrib zad par spangs pa'i stobs kyis dngos su rtogs pa yin no / /
zhes dang /
sangs rgyas kyi ye shes la dngos med mngon gyur yin pa ni 'dod pa yin la /
zhes sogs gsungs pa'i phyir /
des na rang mtshan dang sems can gyi mngon sum gyi snang yul don gcig yin la /
rnam mkhyen sems can gyi mngon sum gyi snang yul yin yang /
de'i spyod yul min par khas blangs chog pa'i phyir /
rnam mkhyen de slob pa 'phags rgyud kyi rnam mkhyen mi rtag par mngon sum du rtogs pa'i rnal 'byor mngon sum gyi snang yul yin pa'i phyir te /
rnam 'khyen dang rnam mkhyen mi rtag pa gnyis grub bde dbyer med rdzas gcig yin pa'i phyir te /
'dus byas yin na khyod dang khyod mi rtag pa gnyis grub bde dbyer med rdzas gcig yin pa'i khyab pa'i phyir /
rnam 'grel las /
dngos las mi rtag gzhan du med / /
de yang dbang po las sngar grub /
ces kha dog mthong ba'i dbang po'i mngon sum gyis kha dog mi rtag pa yang mthong bar bshad pa'i phyir dang /
rnam 'grel TIka chen las /
sgra dang sgra'i byas mi rtag sogs rnams rdzas cha so sor dbyer med pa'i grub bde dang gcig pa'i sgo nas don gyi rang gi ngo bo gcig yin pa'i phyir /
zhes dang /
rdzas cha so sor dbyer med pa'i don yang sgra'i rdzas gang yin pa de nyid sgra'i mi rtag pa'i rdzas yin la /
sgra'i mi rtag pa'i rdzas gang yin pa de nyid sgra'i rdzas kyang yin gyi /
sgra dang sgra'i mi rtag pa'i rdzas gnyis mngon sum la so sor snang mi srid cing /
mngon sum so so la re rer snang mi srid pa'o / /
zhes dang /
mngon le'u'i TIk+kar yang /
sgra rang mtshan lta bu gcig nyid rang rgyu las byas mi rtag gi rdzas su grub bde dbyer med par skyes pa'i rgyu mtshan gyis sgra ma yin dang ma byas rtag pa sogs las log par dngos po la gnas pa yin la /
zhes gsungs pa'i phyir /
gzhang yang /
@# / /
'dus byas yin na khyod dang khyod mi rtag pa gnyis yul dus rang bzhin gang la ltos te grub bde rdzas gcig gam grub bde dbyer med rdzas gcig yin pas khyab ste /
rnam mkhyen dang rnam mkhyen mi rtag pa gnyis yul dus rang bzhin gang la ltos te grub bde dbyer med rdzas gcig yin par skabs brgyad pi' mtha' dpyod du bshad la /
sgra dang sgra mi rtag pa gnyis grub bde dbyer med rdzas gcig yin par blo rig gi mtha' dpyod du bshad pa'i ph yir dang /
yul dus rang bzhin gang la ltos te grub bde rdzas gcig dang grub bde dbyer med rdzas gcig gnyis don 'dra ba'i phyir te /
thar lam gsal byed las /
sgra 'dzin mngon sum gyis sgra bzung ba na sgra'i mi rtag pa yang bzung bas khyab ste| de gnyis khyab mnyam rdzas gcig yin pa'i phyir /
zhes pa tsam gyis rkang pa dang po gnyis kyi don mi rdzogs te /
zhes pa nas /
de na dus dang ngo bo dang yul gos gnon pa'i nus pa yod na de yang khyab che chung med pa'i rdzas gcig pa dgos so / /
zhes gsungs pa'i phyir /
'di la kha cig gis /
rnam mkhyen de slob pa 'phags rgyud kyi rnal 'byor mngon sum gyi snang yul yin yang /
de'i spyod yul ma yin par bshad pa mi 'thad de /
rnam 'grel las /
blo gros chen pos mthong nyid las /
rnam pa thams cad nges par byed /
ces rnal 'byor mngon sum yin na rang yul de dang grub bde dbyer med rdzas gcig pa thams cad nges par bshad pa dang 'gal ba'i phyir zer na /
gzhung 'di'i don ni de ltar mngon sum rtogs pa la 'khrul byed dam gegs byed pa med pa'i dbang du byas par skabs brgyad pa'i yig char gsungs pa ltar yin te /
las kyis 'bras bu sna tshogs bskyed pa'i nus pa las de dang dbyer med rdzas gcig yin pas las mngon sum du rtogs tshe nus pa mngon sum du mthong yang ma rtogs pa'i dbang gis de la rmongs pa lta bu yin pa'i phyir /
rnam 'grel las /
nus pa dngos po'i rang bzhin du / /
gyur kyang de ma thag med pas| |'bras bu mthong ba med pa'i phyir / /
rmongs gyur nges gsal med phyir ro /
zhes dang /
khyad par cha shas rnam spangs pa / /
mngon sum gyis ni zung ba la'ang / /
khyad par gang la rtogs pa yi / /
rkyen yod de ni rtogs par 'gyur / /
zhes gsungs pa'i phyir /
yang na blo gros chen po zhes pa 'phags pa'i gang zag la byas nas 'phags pa'i gang zag gis dngos po mthong tsam nyid nas mi rtag pa sogs rgyu dang bral ba'i blo gros chen po rnams la mi rtag pa rtags la rmongs pa bzlog ched du gtan tshigs brjod mi dgos pa'i don yin par bshad kyang rungs te /
thar lam gsal byed las /
'khrul rgyu dang bral ba'i blo gros chen po rnams la mi rtag pa rtags kyis sgrub mi dgos te /
de 'dra'i blo gros chen pos dngos po mthong tsam nyid las mi rtag pa sogs rnam pa thams cad nges par byed pa'i phyir /
' di ni phra ba'i mi rtag pa yin gyi rags pa'i mi rtag pa ni tha mal ba gzhan gyis kyang mngon sum rtogs nus pa'i phyir ro / /
@# / /
slob dpon lha dbang blos /
blo gros chen po 'phags pa'i gang zag la bzhed par gsal lo / /
zhes gsungs pa'i phyir ro / / / /
gnyis pa mtha' dpyad pa la /
kha cig na re /
dngos po yin na don dam bden pa yin pas ma khyab par thal /
dngos po la don dam pa'i dngos po dang kun rdzob pa'i dngos po gnyis yod pa'i phyir te /
rnam 'grel las /
don dam par ni rnam dpyad na /
de lta bur gyur ma grub phyir / /
kun rdzob pa yi dngos rnams la / /
de nyid gzhan nyid 'gog par 'gyur /
zhes gsungs pa'i phyir zer na ma khyab ste /
lung de'i don ni sgra byas mi rtag pa gsum tha dad pa'i cha kun rdzob pa'i dngos po'i sgras bstan pa yin pa'i phyir /
der thal /
de gsum tha dad pa'i cha dang rtags chos don gsum gyi rang ldog la kun rdzob pa'i dngos po'i sgras bstan nas de dag spyi mtshan yin pas rdzas su ma grub ces ston pa'i phyir te /
thar lam gsal byed las /
'di ni sgra byas mi rtag pa gsum tha dad pa'i cha dang /
rtags dang /
shes 'dod chos can dang /
bsgrub bya'i chos rnams rdzas su ma grub par ston gyi /
sgra byas mi rtag pa gsum rdzas su ma grub par bstan to snyam na cher 'khrul ba'o / /
zhes gsungs pa'i phyir /
byas pa la kho na re| nged kyi dam bca' 'thad par thal /
skabs 'dir rdul che med sogs don dam pa'i dngos po dang bum pa sogs kun rdzob pa'i dngos po yin pa'i phyir /
der thal /
bum pa sogs kun rdzob tu grub kyi don dam par ma grub pa'i phyir /
der thal /
'jug pa las /
bum sogs 'di dag de nyid du med cing / /
'jig rten rab tu grags par yod ji bzhin / /
de bzhin dngos po thams cad 'gyur bas na / /
mo gsham bu dang mtshungs par thal mi 'gyur / /
zhes don dam du grub pa 'gog pa'i tshe bum pa don dam par med cing kun rdzob tu yod par dngos smra ba rang la grags pa mthun dper bkod pa'i phyir /
khyab ste /
gzhan du na dngos smra ba'i gtso bo mdo sde pas dpe ma grub pa'i lan 'debs par 'gyur bas zla grags rgol ba mi mkhas par thal ba'i phyir /
zhes zer /
de mi 'thad par thal /
'di ni bye mdo thun mong ba ltar na bum pa dang ka ba dang chu dang 'o ma la sogs pa rnams don dam par med par 'dod pas de bkod pa yin pa'i phyir /
der thal /
gal te don byed nus pa yin na don dam par yod pas ma khyab na /
gal te thams cad nus med na / /
zhes sogs kyi rtsod lan kyang bshad du mi rung bar 'gyur ba'i phyir dang /
don byed nus pa gang yin pa / /
de nyid don dam yod pa yin /
zhes dang /
de ni rgyu dang 'bras bur bshad / /
de ni rang gi mtshan nyid 'dod / /
ces sogs du ma dang 'gal zhing /
brjod bya nyid phyir de dngos min / /
dbang sogs 'bras bcas nyid phyir ro /
zhes sogs spyi mtshan dngos med du sgrub pa'i rigs pa rgyas par gsungs pa dang 'gal ba'i phyir dang /
don dam don byed nus pa gang /
zhes don dam gyi khyad par sbyar ba ni ngo bo nyid med par smra bas kun rdzob tsam du don byed nus par 'dod pa dgag ched du yin gyi /
don byed nus pa la don dam pa dang kun rdzob pa @# / /
gnyis yod par shes pa'i ched du sbyar ba ma yin pa'i phyir /
thar lam gsal byed las /
'dir don dam don byed nus pa gang zhes don dam gyi khyad par smos pa'i dgos pa ni /
kun rdzob btsam du don byed nus par 'dod pa dag gi log rtog dgag pa'i ched du tshig zur phyin par smos pa yin gyi /
don byed nus pa la don dam par don byed nus pa dang mi nus pa gnyis su 'byed pa ni /
dbu sems la sogs pa'i grub mtha' bzhi gang las gyes pa dang mi mthun pa'i tshul la sogs pa'i rnam gzhag legs par mgo ba'i bab col 'ba' zhig yin no / /
zhes gsungs pa'i phyir dang /
bden dngos 'dod 'gog dngos smra dngos nyid med /
ces pa ltar dngos po bden grub tu 'dod mi 'dod gyis dngos smra ba dang ngo bo nyid med par smra ba gnyis su phye ba'i phyir /
gzhan yang /
don dam don byed nus pa gang / /
zhes pa kun rdzob pa'i dngos po yod pas de las dgar ba'i don du smos pa ma yin par thal /
de ni TIka chen ltar na dpe ma dag pa dag par khas len dgos pa'i phyir te /
TIka chen las /
de yang rgya dpe phal che ba la don dam zhes pa'i tshig med do zhes dpang lo gsungs la /
rnam nges sogs na'ang don dam gyi tshig med pas /
'dir ni don byed nus pa gang yin pa zhes 'don par bya'o /
zhes gsungs pa' phyir /
byas pa la kho na re /
dngos po la rang mtshan gyis khyab pa med par thal /
rang mtshan du gyur pa'i dngos po dang spyi mtshan du gyur pa'i dngos po gnyis yod pa'i phyir /
der thal /
mig dang gzugs kyis gzugs 'dzin mig shes skyed pa'i don byed nus pa bzhin du spyi mtshan du gyur pa'i dngos po bum pa lta bus kyang rang 'dzin shes pa skyed pa'i don byed nus par gsungs pa'i phyir te /
rnam 'grel las /
gal te kun la de yod na / /
spyi yi mtshan nyid rjes 'gro ldog /
blo la ma mthong phyir min te / /
mig dang gzugs sogs blo bzhin no / /
des ni brda dang rtsol ba sogs / /
nang gi yan lag rjes 'jug phyir / /
bum pa 'degs dang spyi dang ni / /
grangs sogs blo ni bshad pa yin / /
zhes gsungs pa'i phyir /
khyab ste /
spyi mtshan gyis don byed gtan mi nus par gsungs pa yin na ri bong r+wa sogs blo bzhin no zhes pa lta bu zhig bkod dgos pa yin gyi /
mig dang gzugs sogs blo bzhin no zhes dper bkod pa mi rigs par 'gyur ba'i phyir dang /
de bzhin du bum pa dang /
de 'degs 'jog sogs kyi las dang /
brgya stong sogs kyi grangs la sogs pa dper bkod pa la'ang rnam bcad med par 'gyur ba'i phyir te /
khyod ltar na de dag don dam par don byed mi nus kyang kun rdzob tu rang 'dzin shes bskyed pa'i don byed nus par gsungs pa ma yin pa'i phyir te /
don dam par don byed mi nus na don byed gtan mi nus pas khyab pa'i phyir /
rtags khas /
zhes zer /
de mi 'thad par thal /
lung de ni khyod la gnod byed yin gyi sgrub byed ma yin pa'i phyir /
der thal /
gal te kun la de yo dan zhes sogs rkang pa dang po gsum gyi don ni /
gal te rang spyi kun la rang 'bras skyed pa'i don byed nus pa yod do zhe na /
de ltar ma yin te /
@# / /
spyi mtshan la rang yod med kyi rjes ldog gi sgo nas rang 'dzin blo la phan 'dogs pa'i nus pa tshad mas ma mthong ba'i phyir zhes pa'i don dang /
mig dang gzugs sogs blo bzhin no zhes pa ni mig dang gzugs ni rang yod med kyi rjes su 'gro ldog gi sgo nas gzugs 'dzin mig shes la phan 'dogs pa'i nus pa tshad mas mthong ba bzhin no zhes mi mthun dpe dngos su smos pa'i sgo nas ldog khyab sgrub pa dang /
des ni brda dang rtsol ba sogs /
zhes sogs tshigs bcad gcig gi don ni /
sngar gyi rigs pa des bye brag pa sogs bum pa'o snyam pa'i rtog pa ni bum pa'i gzugs dri sogs yan lag rnams las rdzas tha dad pa'i yan lag can las skye ba dang /
de 'degs 'jog sogs su 'dzin pa'i rtog pa ni gdeg bya 'degs byed sogs las rdzas tha dad pa'i bya ba don gzhan las skye ba dang /
ba lang dkar zal la ba lang ngo snyam pa'i rtog pa ni ba lang gi gsal ba rnams las rdzas tha dad pa'i ba lang gi spyi don gzhan las skye ba dang /
phreng ba sogs la brgya stong sogs su 'dzin pa'i rtog pa ni phreng ba sogs las rdzas tha dad pa'i grangs kyi yon tan las skye bar 'dod pa dag mi 'thad par bshad pa yin te /
rtog pa de dag yan lag can gyi rdzas don gzhan sogs gzung don du byas nas skyed pa min gyi rang rgyu brda dang kun slong gi rtsol ba sogs nang gi yan lag tsam gyi rjes su 'jug ldog byed pa'i phyir zhes bstan pa'i phyir /
bye brag pa sogs kyis de ltar 'dod pa yin te /
de dag gis shes bya thams cad tshig don drug tu 'dus par 'dod cing /
de drug ni grub mtha' rtsa bar /
rdzas dang yon tan las dang spyi bye brag /
'du ba tshig gi don drug bden dngos gzhi /
zhes pa ltar dbu ma rgyan sogs su'ang bshad pa'i phyir /
de la rdzas ni dgu ste /
'byung bzhi yid mkha' phyogs bdag dus dgu rdzas /
zhes pa ltar ro / /
rdzas kyi mtshan nyid ni /
rang nyid chos gzhan la ma brten par rang rkya thub cing yon tan la sogs pa'i chos gzhan gyi rten byed pa rang gi steng du yon tan tha dad pa dag lhan cig 'du ba'i rgyur gyur pa'i shes bya zhig la 'dod pa'i phyir dang /
de yang bya ba dang ldan pa /
yon tan dang ldan pa /
'du ba'i rgyur gyur pa'i khyad par gsum ldan du 'dod par rtog ge 'bar ba las bshad do / /
grub mtha' rtsa bar /
gzhan dag yon tan cha gnyis las mi rtag ces tshig don drug gi nang nas las ni mi rtag pa kho na dang /
yon tan la rtag mi rtag gi cha gnyis dang /
gzhan rnams rtag par bshad kyang /
TIka chen las rdzas la rtag pa'i rdzas dang mi rtag pa'i rdzas gnyis las /
mkha' sogs lnga ni rtag pa kho na dang sa sogs bzhi'i rdul phra rab rtag pa dang des brtsams pa'i rags pa ni mi rtag par 'dod par gsungs pas dpyad dgos /
rdul phra rab kyis yan lag can gyi rdzas rtsom pa'i tshul ni /
rigs mthun pa'i rdul rdzas tha dad pa dag 'dab 'byor du phrad pa na thog mar yon tan nyer bzhi'i nang nas ldan pa zhes bya ba'i yon tan rtsom gzhi'i rdul rnams las don gzhan du gyur pa zhig skyed de /
de med na rdul rnams phrad par 'dzin pa'i @# / /
blo rgyu med du 'gyur ba'i phyir /
zhes 'dod do / /
de'i 'og tu yan lag rnams las don gzhan pa'i yan lag can gyi rdzas skye ste /
bum pa lta bu'i yan lag tshogs pa na de dag las don gzhan du gyur pa'i yan lag can gyi rdzas mi skye na yan lag re re ba la dum pa'i tha snyad mi 'jug pa ltar yan lag tshogs pa na yang bum pa'i tha snyad mi 'jug par 'gyur ba'i phyir /
yan lag can gyi rdzas rtsom byed kyi yan lag gi rdzas la gsum yod de /
rdul phra rab dang /
rdul phra rab gnyis nam phrad pa las skyes pa'i yan lag can dang po dang /
gsum yan chad phrad pa las skyes pa'i yan lag can rags pa dang gsum yod pa'i phyir /
zhes 'dod do / /
de dag la skyes pa'i yan lag can gyi rdzas la'ang gsum yod de /
rdul phra rab kho nas brtsams pa ni yan lag can dang po lta bu /
yan lag can dang pos brtsams pa ni rdul phra rab bzhi phrad pa las skyes pa'i yan lag can gyi rdzas lta bu /
yan lag can rags pas brtsams pa ni bum pa lta bu ste gsum yod pa'i phyir /
de yang yin te /
yan lag gsum las dang po ni yan lag kho na dang phyi ma gnyis ni yan lag dang yan lag can gnyis ka yin pa'i phyir /
grub mtha' rtsa bar /
lda bzhi ma khyab khyab rdzas bzhi sogs bzhi /
zhes pa ltar dar TIka las kyang /
'byung ba bzhi dang yid kyi rdzas te lnga ni ma khyab pa'i rdzas dang /
lhag ma bzhi ni khyab pa'i rdzas su bshad kyang /
TIka chen las mkha' sogs lnga ni thams cad du song ba'i rdzas dang sa sogs bzhi ni thams cad du song ba ma yin pa'i rdzas su 'dod par gsungs pa yang dpyad dgos so / /
yon tan nyer bzhi 'dren tshul yod de /
gzugs sgra dri ro reg bya lnga dang /
grangs dang /
bong tshad dang /
so so ba dang /
ldan pa dang /
rnam dbye dang /
gzhan dang gzhan ma yin pa dang /
blo dang /
bde ba dang /
sdug bsngal dang /
'dod pa dang /
sdang ba dang /
chos dang /
chos ma yin pa dang /
'dus byas dang /
'bad pa dang /
lci ba dang /
snum pa dang /
dro ba dang /
gsher ba dang nyer bzhi bshad pa'i phyir /
gzugs sogs lnga dang grangs tshad so so ba / /
ldan pa rnam dbye gzhan dang gzhan min blo / /
bde sdug 'dod sdang 'dus byas chos chos min / /
'bad pa lci snum dro ba gsher ba'o / /
zhes gzung ngo / /
dar TIka las yon tan nyer lnga bshad do / /
yon tan gyi mtshan nyid ni /
rang gi rten gzhir gyur pa'i rdzas la brten cing yon tan gzhan dang mi ldan pas rang steng du yon tan dum lhan cig 'du ba'i rgyu mi byed pa dang rtags la mi ltos pa'i shes bya zhig la 'dod pa'i phyir te /
yon tan rdzas kyi rtags yin pa dang yon tan la yon tan gzhan mi brten pas rtags kho na yin gyi rtags can min pa'i phyir rtags gzhan la ma ltos par 'dod do / /
yon tan nyed bzhi de rdzas dgu'i nang nas gang gi yin pa yang bshad du yod de /
reg bya ni sa chu me rlung bzhi ka'i yon tan yin la /
gzugs ni sa chu me gsum gyi yon tan dang /
ro ni sa chu gnyis kyi yon tan dang /
dri ni sa'i yon tan dang /
sgra ni nam mkha'i yon tan dang /
grangs nas @# / /
gzhan dang gzhan ma yin pa'i bar ni dus dang phyogs kyi yon tan dang /
blo nas 'bad pa'i bar dgu ni bdag gi yon tan du bshad de /
lci ba ni rags pa'i rdzas kyi yon tan dang /
snum pa ni mar la sogs pas dang chu phrad pa las skyes pa'i rags pa'i rdzas kyi yon tan dang /
gsher ba ni chu'i yon tan dang /
drob ni me'i yon tan du 'dod pa'i phyir /
gzugs sogs lda ni mig gi gzung bya sogs la 'dod cing /
de dag gis rang gi rten gzhir gyur pa'i rdzas yod par grub ste /
sgra ni nam mkha' la brten cing nam mkha'i rdzas yod par dpog byed kyi rtags yin pas nam mkha'i yon tan zhes 'dod pa'i phyir /
grangs ni gcig bcu brgya stong sogs kyi tha snyad 'jug pa'i rgyur gyur pa'i dngos po la 'dod de /
bum pa gcig ni bum pa las don gzhan du gyur pa'i bum pa gcig ces brjod pa'i sgra 'jug pa'i rgyu dang /
bum pa gcig ces brjod pa'i sgra'i dngos kyi brjod bya dang /
bum pa gcig go snyam du 'dzin pa'i rtog pa'i snang yul du gyur pa'i dngos po la 'dod pa'i phyir /
yon tan gzhan rnams kyang des mtshon nas shes par bya dgos te /
rdzas gang la che chung ring thung gi tha snyad 'jug pa'i rgyur gyur pa'i dngos po la bong tshad dang /
bum snam lta bu phan tshun so so pa'i tha snyad 'jug pa'i rgyur gyur pa'i dngos po la so so ba dang /
rdzas rnams phrad pa'am bar med par gnas pal phrad pa'o snyam du tha snyad 'jug pa'i rgyu la ldan pa dang /
sngar phrad pa'i rdzas rnams so sor phye bar gyur pa la phan tshun phye ba'i tha snyad 'jug pa'i rgyul rnam dbye dang /
bum pa de ka ba la ltos te gzhan dang bum pa la ltos te gzhan min par 'dzin pa'i rtog pa'i snang yul du gyur pa'i dngos po la rim bzhin gzhan dag gzhan ma yin pa dang /
blo ni 'jug shes lnga dang /
bde ba ni sim pa dang /
sdug bsngal ni gdung ba dang /
'dod pa ni chags pa dang /
sdang ba ni zhe sdang dang /
'bad pa ni rtsol ba ste /
bde sogs lda ni shes pa min pa'i bem por 'dod de /
phar phyin yig char rig pa can gyi bem po log pa'i kun rdzob tu gsungs ba'ang de dag yin zhing /
rgyud gcig la shes pa gnyis cig car mi skye ba ni de dag gi grub mtha' yin pas /
gzugs yid 'ong mthong ba dang dus mnyam du nang du bde ba skye ba ni mngon pa'i phyir bde ba shes pa yin na shes pa gnyis rgyud gcig la cig tsar skye bar thal bar 'gyur ba'i phyir /
zhes 'dod do / /
sdug bsngal dang 'dod sdang sogs kyang des rigs 'gre'o / /
'dus byas la gsum ste /
shugs dang /
bag chags dang /
gnas pa 'jig pa'o / /
shugs ni /
sa chu me rlung yid de rdzas lnga po la 'bad pas rtsol ba'i khyad par la ltos nas skyes shing 'bad rtsol las rdzas gzhan pa'i dngos po dang /
bag chags ni rgyu shes pa las skyes shing 'bras bu shes pa skyed par nus pa'i dngos po don gzhan dang /
gnas pa 'jig pa ni lus can gyi rdzas kyi yon tan gang zhig /
'bad pas gzhan du gnas par byed kyang 'bad pa btang ba na sngar ji lta ba bzhin du gnas par byed pa'i dngos pos /
dper na ta la'i lo ma yun ring por bltabs pa 'bad pas brkyangs yang /
'bad pa btang @# / /
ba na sngar bltabs pa dang mthun par gnas par 'gyur ba'i byed pa po lta bu'o / /
blo la lnga dang 'dus byas la gsum du phye bas bdag gi yon tan bco lngar bshad pa'ang yod do / /
chos ni ma mthong pa'i 'bras bu bde ba ster bar byed pa dang /
chos min ni ma mthong ba'i 'bras bu sdug bsngal ster bar byed pa ste /
lci ba dang snum pa dang gsher ba dang dro ba bzhi ni go sla'o / /
yon tan de dag kyang yon tan can las rdzas tha dad pa'i dngos por 'dod de /
dper na snam bu la yod pa'i snal ma rnams phan tshun 'dab 'byar du gnas shing phrad pa dag la bar med par 'dzin pa'i rtog pa skye ba'i rgyu ni snal ma de dag phrad pa las ldan pa zhes bya ba'i yon tan snal ma de dag las don gzhan du gyur pa zhig skye ba de nyid yin no zhes 'dod pa lta bu yin pa'i phyir /
de dag gis sgra rtog yul la dngos dbang gis 'jug par 'dod pas gzung don gyi dngos po zhig las skye dgos shing /
gzhan gyi cha la btags pa'i btags yod 'jog mi shes pa'i dbang gis de ltar 'dod pa yin pa'i phyir /
der thal /
snal ma rnams phrad pa de snal ma rnams las don gzhan yin te /
snal ma 'dzin pa'i shes pa dang snal ma rnams phrad par 'dzin pa'i rtog pa gnyis gzung bya tha dad pa'i phyir zhes 'dod pa'i phyir /
bdag gi rdzas 'dod tshul yod de /
lus dbang blo gsum las don gzhan du gyur pa'i rdzas gang zhig /
blo la sogs pa'i yon tan rnam pa dgu'i rten du gyur cing yon tan de rnams rang steng du lhan cig tu 'du ba'i rgyu byed pa /
shes rig min pa'i ngo bo /
mi 'jig pa /
thams cad du khyab pa'i dngos po zhig la 'dod pa'i phyir /
bdag dang skyes bu dang gang zag rnams rnam grangs so / /
bdag rtag pa de lta bu med na las byed pa po dang 'bras bu la longs spyod pa po so so bar 'gyur bas las byas pa chud zos pa dang ma byas pa dang phrad pa'i skyon du 'gyur ba'i phyir bdag de yod par grub po / /
gal te bdag rtag pa yin na las byed pa dang 'bras bu myong ba dang skye 'chi byed pa sogs mi 'thad par 'gyur ro zhe na /
bdag rang gi ngo bos las byed pa sogs min gyi bdag gi steng du 'du ba'i yon tan blo dang 'bad pa dang 'dod pa sogs kyis chos dang chos min pa byed pa la bdag gis byed par brjod cing /
bdag gi steng du bde sdug 'du ba nyid ni bdag 'bras bu la longs spyod pa'i don yin te /
dper na bdag gi steng du 'du ba'i mig shes kyis gzugs mthong ba la bdag gzugs mthong bar 'jog pa bzhin yin pa'i phyir dang /
gzhan du na lha sbyin gzugs la nam yang mi lta bar 'gyur ba'i phyir /
sngar med pa'i lus dbang blo sogs dang bdag gsar du phrad pa las ldan pa zhes bya ba'i yon tan skye ba la bdag skye ba len par 'jog cing /
de dag dang bdag bral ba na bdag 'chi 'phos par 'jog pa'i phyir /
zhes 'dod do / /
bdag 'chi ba'i tshe rnam dbye zhes bya ba'i yon tan skye bar 'dod dam snyam mo / /
gzhan yang /
bdag sgrub pa'i rigs pa dang bdag bcings thar gyi gzhir 'dod tshul sogs mang ngo / /
gang skye 'jig dang ldan na rdzas 'ga' zhig la brten pas khyab /
dper na mar me bzhin /
sgra yang skye 'jig @# / /
dang ldan no zhes pa'i rigs pas sgra rdzas la brten par grub la /
sa sogs bzhi las logs su chad par sgra thos pa'i phyir de bzhi la brten pa min zhing /
rang gzhan thun mong du dbang shes kyis phyi rol du dmigs pa'i phyir bdag gi yon tan ma yin la /
rna bas gzung bya yin pa'i phyir phyogs dus yid gsum gyi yon tan ma yin pas sgra ni nam mkha' kho na'i yon tan du grub par 'dod do / /
yun ring thung myur bu la la sogs pa gang la brten pa'i rdzas ni dus dang /
shar sogs bcu po gang rung gang la brten pa'i rdzas ni phyogs dang /
dbang po lnga dang yul lnga cig car phrad kyang shes pa lnga cig car mi skye ba'i rtags kyis dbang don las gzhan pa'i shes pa'i rgyu yod par grub la /
de nyid yid kyi rdzas su 'dod do / /
tshig gi don lhag ma bzhi'i las la lnga las /
'degs pa ni gdeg bya steng du 'dren pa'i bya ba dang /
'jog pa ni gzhag bya 'og tu 'jog pa'i bya ba dang /
brkyangs pa ni lag pa la sogs pa 'khyog por gnas pa drang por byed pa'i bya ba dang /
bskums pa ni rkang pa la sogs pa drang por gnas pa 'khyog por byed pa'i bya ba dang /
'gro ba ni 'gro bya yul phyogs gzhan du phyin par byed pa'i bya ba la 'dod la /
de yang gdeg bya 'degs byed gzhag bya 'jog byed sogs las rdzas tha dad pa'i dngos po yin zhing /
'degs pa ni 'og phyogs las dbye ba'i rnam dbye dang steng phyogs dang phrad pa'i ldan pa'i rgyu yin la /
des gzhan rnams kyang rigs 'gre'o / /
TIka chen du 'degs pa ni steng phyogs kyi ldan pa dang /
'og phyogs kyi rnam dbye las skyes par gsungs pa dpyad /
spyi ni rang nyid gang la rjes su 'gro ba'i chos rnams la thun mong gi sgra blo 'jug pa'i rgyur gyur pa'i dngos po ste /
de la yod pa nyid lta bu khyab pa'i spyi dang ba lad nyid lta bu ma khyab pa'i spyi gnyis las /
dang po ni spyi kho na dang gnyis pa ni spyi bye bra ga gnyis ka yin zer /
ba lang nyid ni ba lang ma yin zhing de las rdzas gzhan pa'i ba lang ngo snyam pa'i spyi 'dzin shes pa'i rgyu dang snang yul du gyur cing| dbang shes kyi snang yul du yang 'dod do / /
bye brag ni rang gi rten de gzhan las khyad par du go bar byed pa'i rgyu byed cing rten de las don gzhan pa'i dngos po ste /
dper na nam mkha' las rdzas gzhan gang zhig /
nam mkha' de sa chu sogs rdzas gzhan las khyad par du go bar byed pa'i rgyu la nam mkha'i bye brag tu 'dod pa lta bu yin pa'i phyir /
'du ba ni rten 'di la brten pa 'di yod do snyam du 'dzin pa'i shes pa'i snang yul du gyur cing /
rten dang brten pa gnyis phrad cing 'brel ba'i char gyur pa /
rten brten pa gnyis ka las rdzas tha dad pa'i dngos po la 'dod do / /
'dod tshul 'di dag dbu ma rgyan las /
de yi rang bzhin des brtsams dang /
de yi yon tan de'i las dag /
de yi spyi dang khyad par yang / /
de dag de dang 'du ba can / /
zhes dang /
'grel par /
rdul gnyis pa la sogs pa'i yan lag can rdul phra rab de dag gis dngos dang gcig nas gcig tu brgyud de brtsams par 'dod pa de dag kyang de med na med do / /
gzugs dang ro dang dri la sogs pa yon tan @# / /
rnams kyang phal cher 'bras bu dang bcas pa de dag nyid kyi yin no / /
'degs pa la sogs pa las kyi dngos po rnams kyang de'i las kyi ngo bo nyid kho na'o / /
spyi dang spyi'i khyad par dang khyad bar yang yod pa dang /
sa la sogs pa phal cher brten pa dang nye bar brten pa dang bcas pa de dag nyid kyi yin te /
de dag kyang de dag 'du ba can du 'dod do / /
de des na 'brel ba can med pa'i phyir 'du ba yang rang bzhin med pa kho na'o / /
rtag pa'i dngos po nam mkha' dang dus dang phyogs dang bdag dang rdul phra rab kyang bsal to / /
zhes 'gog cing /
rnam 'grel du yang gong 'og kun tu grangs can pa dang bye rig gnyis kyi lugs gtso bor 'gog pas phyogs snga ma'i 'dod tshul de dag shes pa shin tu gal che zhing| ding sang grangs can pa'i 'dod tshul cung zad grags kyang bye brag pa'i 'dod tshul de ltar min pa dang grub mtha' chen mo sogs su'ang rgyas par ma bshad cing tshad chen rtsa 'grel dang rnam 'grel TIka chen sogs su gsal bar bshad kyang /
gzhung chen mo mi blta bar mgo mjug ma tshang ba'i thal phreng tsam gyis chog shes pa'i deng dus kyi slob gnyer ba dag gi don du cung zad bris pa'o / /
yang kho na re /
mdo sde pa chos can /
bye smra las grub mtha' dman par thal /
bye smras bum pa sogs kun rdzob tu grub par 'dod la /
mdo sde pas de don dam par grub par 'dod pa'i phyir /
zhes zer /
'o na rang sde'i dngos smra ba gsum ka chos can /
grangs can pa las dman par thal /
spyi bdag bden dngos gzhan rdzun skye ba'i tshul / /
zhes pa ltar grangs can pas blo dang gzugs sgra sogs phal cher don dam par med par 'dod pa la /
'di dag gis don dam par grub par 'dod pa'i phyir /
byas pa la kho na re /
skyon de ni med de /
grangs can pa'i lugs kyi kun rdzob tu grub pa la rang sde'i dngos smra ba'i lugs kyi bden grub kyi don tshang bar yod la /
grangs can pas gang zag mi rtag pa dang btags yod kyi steng du las 'bras kyi rten sogs 'jog mi shes la /
rang sde ba de dag gis de shes pa'i phyir zer na /
'o na bye mdo gnyis la'ang mchog dman 'chol ba'i skyon med par thal /
bye smra'i kun rdzob la mdo sde ba'i rang mtshan gyi don tshang la /
bye smras rdzas grub ma yin pa'i shes bya dang med dgag sogs 'jog mi shes pa la /
mdo sde pas de dag 'jog shes pa sogs du ma yod pa'i phyir ro / /
kha cig na re /
skabs 'dir dgongs 'grel las /
rnam par rtog pa'i spyod yul kun btags pa'i mtshan nyid kyi gnas 'du byed kyi mtshan ma gang lags pa de ni gzhan gyi dbang gi mtshan nyid lags te /
zhes gsungs pa ltar gzhan dbang gi khyad par gsum las blangs par thal /
skabs 'di'i rang mtshan gyi khyad par phyi ma gsum po de dgongs 'grel nas gsungs pa'i gzhan dbang gi khyad par gsuM dang don mtshungs par sbyor tshul yod ba'i phyir /
der thal /
skabs 'di'i rang snang yul du byed pa'i blo la rang gi thuong min pa'i mtshan ma 'char rgyu yod pa de 'du byed kyi mtshan mar 'jog lugs yin pa gang zhig /
sgra byung shes pa la rang gi ngo bo rdzogs par mi@# / /
'char ba yang kun btags pa'i mtshan nyid kyi gnas su gsungs pa dang gnad gcig pa'i phyir nam khyab /
rtags dang po grub ste /
rang 'dzin shes pa la rang gi thun mong min pa'i rnam pa gtod pa'i mthu dang ldan pa ni skabs 'di'i mi 'dra ba'i khyad par dang /
'jug par /
phyi rol gzung ba med par 'byung 'gyur la / /
yod dang spros kun yul min rang bzhin yod / /
ces pa'i don dam par yod tshul dang dgongs 'grel gyi 'du byed kyi mtshan mar 'jog lugs gsum ka yin pa'i phyir /
rang ngos nas thun mong ma yin pa'i rnam pa gtod pa'i mthu dang ldan pa ni rang bzhin gyis grub lugs dang 'du byed kyi mtshan mar 'jog tshul yin par rje gung thang pas bshad pa'i phyir /
rtags gnyis pa grub ste /
rjod byed kyi sgra'i bdag rkyen tsam gyis rang gi ngo bo rdzogs par mi 'char ba ni skabs 'di'i sgra'i yul min pa'i khyad par yin la /
'jug par gsungs pa'i don dam par sgra rtog gi spros pa kun gyi yul min pa dang dgongs 'grel gyi kun btags pa'i mtshan nyid kyi gnas su gyur pa dang yang gnad mtshungs pa'i phyir /
rje gung thang pa'i drang nges dka' 'grel las /
don dam par sgra rtog gi yul ma yin pa ni kun btags pa'i mtshan nyid kyi gnas su gyur pa dang gnad gcig ste /
bdag tu 'dzin pas phyin ci log tu bzung ba ni kun tu sgro btags pa'i rdzun pa yin gyi /
don dam pa ma nor ba de de'i yul du byed mi nus pa'i phyir /
zhes gsungs pa'i phyir /
rtsa bar 'dod mi nus te /
skabs 'dir phyi don khas len pa'i phyir /
khyab ste /
dgongs 'grel gyi rnam par rtog pa'i spyod yul dang 'jug par gsungs pa'i phyi rol med par 'byung ba gnyis don 'dra ba'i phyir /
der thal /
phyi rol med kyang rmi lam gyi glang po ltar rnam rtog gi snang cha tsam du yod pa ni phyi rol med par 'byung tshul dang rnam par rtog pa'i spyod yul gyi don gnyis kar 'brel bar rje gung thang pas gsungs pa'i phyir /
yang kha cig na re /
khyod kyis yul de la 'khrul yang yul de rtogs pa mi 'gal bar thal 'gyur ba ma gtogs pa gzhan gyis mi 'dod par bshad pa mi 'thad par thal /
skabs 'dir de gnyis mi 'gal bar khas len dgos pa'i phyir /
der thal /
shing 'dzin rtog pa des shing min las log par snang ba blo'i gzhan sel dngos su rtogs pa'i stobs kyis shing min rnam par bcad tsam gyi med dgag gi gzhan sel de shugs la rtogs pa'i phyir te /
rnam 'grel las /
sgra rnams las de rtogs nyid kyis / /
gzhan bzlog rtogs 'gyur de la ni / /
zhes gsungs pa'i phyir /
khyab ste /
de'i TIka chen las /
shing zhes pa'i sgra rnams las shing ma yin pa las log par snang ba blo'i gzhan sel de dngos su rtogs pa nyid kyis gzhan shing ma yin las ldog pa'am shing ma yin rnam par bcad tsam gyi med dgag de shugs la rtogs par 'gyur ba yin pas de de'i dngos kyi sgra don ma yin la /
zhes gsungs pa'i phyir nam khyab ste /
lung 'di'i don ni shing 'dzin rtog pas shing gi blo'i gzhan sel dngos su rtogs pa dang shing gi med dgag gi gzhan sel shugs la rtogs par ston pa ma yin gyi /
tshad mas grub pa'i le'ur /
@# / /
smra ba po yi byed pa'i yul / /
don gang blo la rab gsal ba / /
de la sgra ni tshad ma nyid / /
ces gsungs pa ltar shing zhes pa'i ngag sgra la brten pa'i sgra byung tshad mas ngag de smra ba po'i rtog dor shar ba'i shing gi blo'i gzhan sel dngos su rtogs pa'i stobs kyis shing min rnam par bcad tsam gyi med dgag gi gzhan sel shugs la rtogs par bstan pa yin pa'i phyir te /
TIka chen las /
rang smra ba po'i brjod 'dod kyi byed pa dngos su 'jug pa'i yul du gyur pa'i don gang blo rtog pa de la rab tu gsal zhing snang ba de ni /
tshad ma de'i 'jug yul yin cing de lta bu'i snang ba de yod par sgrub pa la brjod 'dod des kun nas bslangs pa'i dag gi sgra ni sgrub byed tshad ma nyid yin pa'i phyir rtags de la brten pa'i rjes dpag kyang 'jug yul de nyid phyin ci ma log par ston pa'i tshad ma yin no / /
zhes gsungs pa'i phyir /
sgra rnams las de rtogs nyid kyis /
zhes sogs dang /
smra ba po yi byed pa'i yul /
zhes sogs kyi don la bshad tshul gzhan yang yod do / /
yang kha cig na re /
slob pa 'phags rgyud kyi rnam mkhyen mi rtag par mngon sum du rtogs pa'i rnal 'byor mngon sum gyis rnam mkhyen snang yang ma nges par bshad pa mi 'thad par thal /
blo gros chen po mthong nyid las| |zhes sogs dang 'gal ba'i phyir /
der thal /
lung de'i don rnal 'byor mngon sum yin na rang yul de dang grub bde dbyer med rdzas gcig pa thams cad mngon sum du rtogs pas khyab par bshad pa'i phyir /
der thal /
de ltar yin par blo rigs mtha' dpyod dang skabs brgyad pa'i yig char gsungs pa'i phyir /
zer na /
de ni snga ma'i bshad rgyun bkod pa yin gyi /
rang lugs ma yin te /
TIka chen dang rnam bshad sogs dang mi mthun pa'i phyir /
der thal /
rnam bshad ltar na blo gros chen po zhes pa 'phags pa'i gang zag la byed kyi rnal 'byor mngon sum la mi byed la /
TIka chen ltar na blo gros chen po zhes pa 'phags pa'i gang zag dang drang srong mngon shes thob pa sogs la mi byed par rigs stobs kyis dngos po'i gnas lugs la sgro 'dogs gcod par nus pa'i mkhas pa la blo gros che bar bshad pa'i phyir /
khyab ste /
'di ltar na blo gros chen po zhes pa la dngos po'i gnas lugs la sgro 'dogs gcod par nus pa'i so skye yang bzhag chog pa'i phyir dang /
thal 'gyur ba ma gtogs pas so skye la rnal 'byor mngon sum mi 'dod pa'i phyir /
kha cig gis sgra dang sgra mi rtag pa grub bde dbyer med kyi rdzas gcig yin kyang rnam mkhyen dang rnam mkhyen mi rtag pa grub bde dbyer med kyi rdzas gcig min zer ba ni byis pa 'brid pa'i tshig ste /
gzhan du na sgra dang sgra mi rtag pa grub bde dbyer med kyi rdzas gcig yin kyang gzugs dang gzugs mi rtag pa grub bde dbyer med kyi rdzas gcig min zer yang gnod byed ston lugs med par 'gyur ba'i phyir ro / /
'di dag kyang rgyas par gzhan las shes par bya'o / / / /
gsum pa sems tsam pa'i lugs bshad pa la /
chos dang chos nyid rnam 'byed las /
'di dag thams cad mdor bsdus na / /
rnam @# / /
pa gnyis su shes bya ste / /
chos dang de bzhin chos nyid kyis / /
thams cad bsdus pa nyid phyir ro / /
zhes gsungs /
de'i don 'chad pa la /
spyi don dang /
mtha' dpyad gnyis /
dang po la /
bden gnyis kyi ngo bo dang /
so so'i dbye ba'o / /
dang po ni /
shes bya bden gnyis kyi dbye gzhi yin te /
de la bden pa gnyis su dbyer yod cing /
'khor bar 'jug ldog la ltos na de gnyis las mang mi dgos /
de gnyis gang rung gcig med na mi 'du ba'i phyir /
mdo las /
shes par bya ba yang kun rdzob dang don dam pa'i bden pa 'dir zad do / /
zhes pa dang /
'jig rten mkhyen pas gzhan la ma gsan par / /
bden pa 'di gnyis nyid kyis ston par mdzad / /
gang zhig kun rdzob de bzhin don dam ste /
bden pa gsum pa gang yang ma mchis so / /
zhes gsungs pa ltar /
shes bya thams cad bden pa gnyis su zad pa'am 'du bar grub mtha' bzhi kas 'dod pa'i phyir /
'on kyang grub mtha' rtsa bar /
'khor lo dang po'i don bzhin don smra dang / /
bar mtha'i lugs bzhin dbu sems gnyis bzhag phyir /
zhes pa ltar rten gzhi mdo mi 'dra ba'i dbang gis grub mtha' smra ba rnams rang rang gi blo dang mthun par gsung rab kyi don gtan la dbab pa la gtso che chung gi khyad par med pa ma yin te /
bye mdo gnyis bden bzhi'i chos 'khor sogs 'dir bstan 'khor lo dang po'i rjes su 'brang ste gtso bor bden bzhi'i steng nas gtan la 'bebs par byed /
sems tsam pa rnams 'khor lo tha ma'i rjes su 'brang ste phyi don med pa dang rnam rig tsam du bsgrub ched du gtso bor mtshan nyid gsum gyi sgo nas gtan la 'bebs par byed /
thal rang gnyis kyis 'khor lo bar ba'i rjes su 'brang ste snang stong zung 'jug dang thabs shes zung 'jug bsgrub pa'i phyir du bden pa gnyis kyi sgo nas gtso bor gtan la 'bebs par byed pa'i phyir /
rang nyid 'dzin stangs su byas te bsgoms pas sgrib pa dag par 'gyur ba'i dmigs pa mthar thug ma yin pa'i chos /
kun rdzob bden pa'i mtshan nyid /
rnam grangs ni tha snyad bden pa dang /
gzhi'i chos dang /
rdzun pa dang /
bslu ba'i chos dang /
snang tshul gnas tshul mi mthun pa sogs so / /
sgra bshad ni /
btags pa'i kun rdzob dang shes pa'i kun rdzob dang brjod pa'i kun rdzob gsum gyi ngor ram de gsum gyi dbang gis bden pa'am yod pas na kun rdzob bden pa ste /
'di'i tshig zur gyi bden pa'i skad dod sadya zhes pa yod pa sogs la'ang 'jug par sngar bshad pa'i phyir /
'on kun rdzob de gsum rim bzhin kun btags gzhan dbang yongs grub tu dbus mtha' rtsa 'grel las bshad pa dang mi 'gal lam zhe na /
mi 'gal te /
kun rdzob bden pa'i sgra bshad pa'i skabs kyi kun rdzob gsum ni mtshan nyid gsum la mi byed par kun btags 'dogs byed kyi rtog pa dang gnyis snang 'khrul ba'i shes pa dang rjod byed kyi sgra gsum la byed pa'i phyir /
kun rdzob bden pa'i mtshan gzhi ni /
gzhan dbang dang kun btags kyis bsdus pa'i chos rnams so / /
rang @# / /
nyid 'dzin stangs su byas te bsgoms pas sgrib pa rnam par dag pa'i dmigs pa mthar thug tu gyur ba'i chos /
don dam bden pa'i mtshan nyid /
mtshan gzhi ni /
bdag med gnyis lta bu /
rnam grang dang sgra bshad yod de /
sangs rgyas rnams byung ngam ma byung yang rung rtag tu gzhan du mi 'gyur bar gnas pas de bzhin nyid dang /
phyin ci ma log pas yang dag mtha' dang /
spros pa'i mtshan ma 'gog pas mtshan ma med pa dang /
'phags pa'i mnyam bzhag ye shes kyi spyod yul yin pas don dam dang /
'phags pa'i chos kyi rgyu byed pas chos dbyings sogs su bshad pa'i phyir /
dbus mtha' las /
stong pa nyid ni mdor bsdus na /
de bzhin nyid dang yang dag mtha' / /
mtshan ma med dang don dam dang / /
chos kyi dbyings kyi rnam grangs so / /
gzhan min phyin ci log ma yin / /
de 'gog 'phags pa'i spyod yul dang / /
'phags pa'i chos kyi rgyu yi phyir / /
rnam grangs don de go rim bzhin / /
zhes so / /
bden pa gnyis kyi mtshan nyid 'di ltar 'thad de /
rje bdag nyid chen pos /
rnam par dag pa'i dmigs pa la don dam du bshad pa'i zlas drangs pa na gang la dmigs pas kun nas nyon mongs kun nas slong ba'i don gyis kun rdzob tu yod par bzhag ste /
zhes dang /
rnam bshad rigs pa las /
'jig rten pa'i shes pa 'khrul ba'i yul dang /
'jig rten las 'das pa'i shes pa'i yul la dgongs nas bden pa gnyis po kun rdzob kyi bden pa dang don dam pa'i bden pa gsungs so / /
zhes gsungs pa'i phyir dang /
stong thun las kyang /
gang la dmigs nas shes bya'i sgrib pa rnam par dag par 'gyur ba'i dmigs pa la don dam pa'i bden pa zhes bya la /
gang la dmigs nas kun nas nyon mongs pa skye ba'i dmigs pa la kun rdzob kyi bden pa zhes bya zhing /
zhes gsungs pa'i phyir /
bden pa gnyis ngo bo gcig la ldog pa tha dad yin te /
de gnyis ngo bo tha dad dang ldog pa gcig pa la dgongs 'grel las skyon bzhi bzhi gsungs pa ltar theg chen grub mtha' smra ba kun gyis 'dod pa'i phyir /
snga rabs pa mang pos /
bum snam lta bu ngo bo tha dad /
byas mi rtag lta bu ngo bo gcig la ldog pa tha dad gnyis ni tha dad rgyu gnyis ka dngos po yin la /
gang rung gcig dngos por med pa'i tha dad ni gcig bkag pa'i tha dad de /
tha dad la mu gsum yod pas /
bden gnyis ni gcig bkag pa'i tha dad yin zer ba tshad ma rnam nges kyi tshig zin la brten par snang yang de'i don ma rtogs pa'i bshad pa yin te /
rnam 'grel las /
gtan tshigs rang bzhin yod tsam dang / /
'brel bcan gyi ngo bo yang / /
zhes dang /
de'i phyir de tsam dang 'brel ba'i / /
ngo bo nyid kyis ngo bo nyid / /
ldog par 'gyur ba'am /
zhes dang /
byang chub sems 'grel las kyang /
kun rdzob las ni tha dad par / /
de nyid dmigs pa ma yin te / /
kun rdzob stong pa nyid du bshad / /
stong nyid kho na kun rdzob yin / /
med na mi 'byung nges pa'i phyir / /
byas dang mi rtag dag bzhin no / /
zhes sogs dbu sems kyi gzhung du ma dang 'gal ba'i phyir /
lam rim chung du las /
dbu ma snang ba las bdag @# / /
gcig pa'i 'brel ba ni dngos por med pa la'ang mi 'gal bar gsungs pa ltar legs pas /
tha dad rgyu gnyis ka dngos por med pa dang /
gang rung gcig dngos por med pa gnyis char la'ang ngo bo gcig la ldog pa tha dad mi 'gal lo / /
zhes gsungs pa'i phyir /
'di dag mthong bzhin du gser phreng du yang tha dad la mu gsum bshad pa khas len dgos so zhes smra bar mi rigs so / /
gnyis pa dbye ba ni /
kun rdzob bden pa la dbye na /
gzhan dbang dang kun btags gnyis /
sgras brjod kyis btags pa'i kun rdzob /
shes pa'i kun rdzob /
brjod pa'i kun rdzob gsum /
gzhan dbang la 'phags pa'i mnyam bzhag rnam par mi rtog pa'i ye shes lta bu dag pa'i gzhan dbang dang /
sdug kun gnyis lta bu ma dag pa'i gzhan dbang gnyis dang /
rgyas par dbye na rnam rig bco lnga yod de /
theg bsdus las /
de la gzhan gyi dbang gi mtshan nyid gang zhe na /
gang kun gzhi rnam par shes pa'i sa bon can yang dag pa ma yin pa kun rtog pas bsdus pa'i rnam par rig pa'o / /
de yang gang zhe na /
lus dang lus can dang za ba po'i rnam par rig pa dang /
des nye bar spyad par bya ba'i rnam par rig pa dang /
de la nye bar spyod pa'i rnam par rig pa dang /
dus kyi rnam par rig pa dang| grangs kyi rnam par rig pa dang /
yul gyi rnam par rig pa dang /
tha snyad kyi rnam par rig pa dang /
bdag dang gzhan gyi bye brag gi rnam par rig pa dang /
bde 'gro dang ngan 'gro dang 'chi 'pho dang skye ba'i rnam par rig pa'o / /
zhes so / /
de la dang po dgu ni /
mngon brjod kyi bag chags las byung la bdag dang gzhan gyi bye brag gi rnam rig gnyis ni bdag lta'i bag chags las byung zhing /
tha ma bzhi ni srid pa yan lag gi bag chags las byung bar bshad do / /
de dag las lus kyi rnam rig ni mig sogs khams lnga /
lus can gyi rnam rig ni nyon yid /
zab po'i rnam rig ni yid khams /
des nye bar spyad bya'i rnam rig ni gzugs sogs khams drug /
de la nye bar spyod pa'i rnam rig ni rnam shes kyi khams drug /
dus kyi rnam rig ni dus gsum /
grangs kyi rnam rig ni gcig la sogs pa'i grangs /
yul gyi rnam rig ni snod kyi 'jig rten /
tha snyad kyi rnam rig ni mthong ba dang thos pa dang bye brag phyed pa dang rnam par shes pa ste tha snyad bzhi /
bdag tu snang ba'i rnam rig ni nga dang nga yir 'dzin pa'i dmigs yul lus la sogs pa /
gzhan du snang ba'i rnam rig ni gzhan dang gzhan gyir 'dzin pa'i yul yin la /
rnam rig tha ma bzhi ni rim bzhin lha mi dang /
ngan song gsum dang /
skye ba'i rten 'brel dang /
shi ba'i rten 'brel rnams bzhag cing /
rnam rig bco lnga po lus la sogs pa'i rnam rig dang po lngas bsdus pa yin te /
de nyid las /
de la lus dang lus can dang zab po'i rnam par rig pa ni mig la sogs pa nang gi khams drug tu rig par bya'o / /
des nye bar spyad par bya ba'i rnam par rig pa ni gzugs la sogs pa phyi'i khams drug tu rig par bya'o / /
de la nye bar spyod pa'i rnam par rig pa ni mig gi rnam par shes pa la sogs pa'i khams drug tu rig par bya'o / /
rnam par rig pa lhag ma rnams @# / /
ni rnam par rig pa 'di dag gi rab tu dbye bar rig par bya'o / /
zhes gsungs pa'i phyir /
der ma zad 'dus byas thams cad rnam rig dgu'i rdzas dang /
shes bya thams cad bdag nyid rnam rig dgu'i bdag nyid du 'dod par grub mtha' chen mor bshad cing /
theg bsdus las kyang /
rnam par rig pa 'di rnams kyis khams dang 'gro ba dang skye gnas thams cad bsdus pa gzhan gyi dbang gi mtshan nyid kyi yang dag pa ma yin pa kun tu rtog pa bstan pa yin no / /
rnam par rig pa 'di rnams kyi rnam par rig pa tsam nyid yang dag pa ma yin pa kun rtog pas bsdus pa yod pa ma yin pa dang /
nor ba'i don snang ba'i gnas gang yin pa 'di ni gzhan gyi dbang gi mtshan nyid do / /
zhes gsungs so / /
kun btags la 'dus ma byas kyi nam mkha' lta bu rnam grangs pa'i kun btags dang /
bdag gnyis lta bu mtshan nyid yongs su chad pa'i kun btags gnyis dang /
sgro btags tshul gyis ngo bo dang khyad par la sgro btags pa'i kun btags gnyis dang /
gzhan yang /
de la rgyas par dbye na mtha' yas pa yod de /
kun tu btags pa'i gzhi mtha' yas pa la kun du rtog byed kyi sgra rtog gam ming brda' mtha' yas pa'i sgo nas gnas tshul ma yin par kun tu btags pa'i cha mtha' yas pa yod pa'i phyir /
de nyid las /
kun tu rtog pas ji ltar kun tu rtog /
dmigs pa gang dang /
mtshan mar 'dzin pa gang dang /
mngon par zhen pa gang dang /
ngag kun nas slong ba gang dang /
tha snyad gang dang /
sgro 'dogs pa gang gis kun tu rtog ce na /
ming gis dmigs pa dang /
gzhan gyi dbang gi ngo bo nyid la der mtshan mar 'dzin pa dang /
lta bas de la mngon par zhen pa dang /
rnam par rtog pa rnams kyis dag kun nas slong ba dang /
mthong ba la sogs pa tha snyad bzhi po dag gis tha snyad 'dogs pa dang /
med pa'i don la yod do zhes sgro 'dogs pas kun tu rtog go /
zhes gsungs pa'i phyir /
kun btags 'dogs byed kyi rtog pa la'ang 'di ltar mtha' yas pa yod kyang /
bsdun ngo bo nyid du kun tu rtog pa la sogs pa bzhi /
ming la brten te don gyi ngo bo nyid la kun tu rtog pa la sogs pa lnga /
rtsa ba'i rnam par rtog pa la sogs pa bcu dang /
rnam rtog bcu'i thams bsdus pa'i dngos med mtshan ma'i rnam g.yeng la sogs pa bcu yod de /
de nyid las /
kun tu rtog pa ni rnam pa bzhi ste /
ngo bo nyid du kun tu rtog pa dang /
khyad par du kun tu rtog pa dang /
byang ba dang ma byang ba'o / /
byang ba ni tha snyad la mkhas pa rnams kyi kun tu rtog pa'o / /
ma byang ba ni tha snyad la mi mkhas pa rnams kyi kun tu rtog pa'o / /
yang rnam pa lnga ste /
ming la brten te don gyi ngo bo nyid la kun tu rtog pa ni 'di lta ste /
ming 'di'i don ni 'di'o zhes bya'o / /
don la brten te ming gi ngo bo nyid la kun tu rtog pa ni 'di lta ste /
don 'di'i ming 'di yin no zhes bya'o / /
ming la brten te ming gi ngo bo nyid la kun tu rtog pa ni 'di lta ste /
don ma rtogs pa'i ming la kun tu rtog pa'o / /
don la brten te don gyi ngo bo nyid la kun tu rtog pa ni 'di lta ste /
ming ma rtogs pa'i don gyi ngo bo nyid@# / /
la kun tu rtog pa'o / /
de gnyis ka la brten te /
de gnyis ka la kun tu rtog pa ni 'di lta ste /
don 'di lta bu'i bdag nyid 'di'i ming 'di'o zhes bya'o / /
thams cad bsdun rnam par rtog pa rnam pa bcu ste /
rtsa ba'i rnam par rtog pa ni 'di lta ste /
kun gzhi'i rnam par shes pa'o / /
zhes sogs gsungs pa'i phyir /
'di dag rgyas par sdom rnam pa gnyis rtsa 'grel rnams las shes par bya'o / /
don dam bden pa la dbye na /
bdag med gnyis dang /
de re re la stong nyid bcu drug dang nyi shu sogs kyang yod la /
sgras brjod kyis stong nyid lta bu don don dam pa /
myang 'das thob pa don dam pa /
rnam par mi rtog pa'i ye shes sgrub pa don dam pa ste gsum dang /
gzhan yang /
rtsa ba'i de kho na nyid /
mtshan nyid kyi de kho na nyid /
phyin ci ma log pa'i de kho na nyid /
'bras bu dang rgyu'i de kho na nyid /
rags pa dang phra ba'i de kho na nyid /
grags pa'i de kho na nyid /
rnam par dag pa'i spyod yul gyi de kho na nyid /
bsdu ba'i de kho na nyid /
rab tu dbye ba'i de kho na nyid /
mkhas pa'i de kho na nyid de bcu dbus mthar gsungs te /
de nyid las /
rtsa ba mtshan nyid de kho na / /
phyin ci ma log mtshan nyid dang / /
'bras bu rgyu yi de kho na / /
rags pa dang ni phra ba dang / /
grags dang rnam par dag yul dang / /
bsdu dang dbye ba'i mtshan nyid dang / /
mkhas de kho na rnam bcu ni / /
bdag tu lta ba'i gnyen po'o / /
zhes gsungs pa'i phyir /
de bcu la rim bzhin me long lta bu'i de kho na nyid la sogs pa'i ming gis bstan par dbus mtha'i 'grel par gsungs shing /
'di dag gi don cung zad phye ste bshad pa la bcu las /
dang po ni /
ngo bo nyid gsum chos can /
rtsa ba dang me long lta bu'i de kho na nyid ces bya ste /
de kho na nyid lhag ma rnams der bsdus pa dang| mtshan nyid kyi de kho na nyid la sogs pa gsum der snang ba'i phyir /
gnyis pa ni /
de gsum chos can /
mtshan nyid dang nga rgyal med pa snang ba'i de kho na nyid ces bya ste /
gang gi mtshan nyid ji bzhin shes na rim bzhin chos dang gang zag dang /
gzung ba dang 'dzin pa dang /
yod pa dang med par sgro 'dogs pa dang skur ba 'debs pa'i lta ba dag mi 'byung zhing /
nga'o snyam pa'i nga rgyal zad par 'gyur ba'i phyir /
gsum pa ni /
de gsum chos can /
phyin ci ma log pa'i de kho na nyid dang phyin ci log gi gnyen po snang ba'i de kho na nyid ces bya ste /
khyod re re'i steng du mi rtag pa dang sdug bsngal ba dang stong pa dang bdag med pa'i don bshad du rung bar shes na gtsang bde rtag bdag gi phyin ci log bzhi'i gnyen po byed tshul der tshang ba'i phyir /
ngo bo nyid gsum mi rtag sogs su bshad tshul dbus mtha' rtsa 'grel las shes par bya'o / /
bzhi pa ni /
de gsum chos can /
'bras bu dang rgyu'i de kho na nyid dang nyan thos kyi theg pas nges par 'byung ba'i de kho na nyid ces bya ste /
khyod re re'i steng du kun nas nyon mongs phyogs kyi rgyu 'bras sdug kun gnyis dang /
rnam byang gi rgyu 'bras 'gog lam gnyis kyi don bshad du rung bar shes na nyan thos kyi theg pas 'khor ba las nges par 'byung ba'i thabs @# / /
su 'gyur ba'i phyir /
de gsum re re'i steng du bden bzhi'i don bshad tshul shes dgos so / /
lnga pa ni /
ngo bo nyid gsum chos can /
khyod la rags phra'i de kho na nyid dang theg pa chen pos nges par 'byung ba'i de kho na nyid kyi don bshad du yod de /
de gsum rim bzhin kun rdzob gsum gyi yul du grub pas rags pa dang /
yongs grub gcig pu ni chos rnams kyi gnas lugs mthar thug yin pas phra ba yin la theg pa chen pos 'khor ba phra rags las nges par 'byung ba yang de gsum ji lta ba bzhin du shes pa la rags las pa'i phyir /
drug pa ni /
de gsum chos can /
grags pa'i de kho na nyid dang phas rgol tshar gcod pa snang ba'i de kho na nyid ces bya ste /
kun btags ni blo 'jig rten pa'i ngor grags pa dang /
ngo bo nyid gsum ka rigs pa bzhi po ci rigs kyis grags shing grub pa'i don yin la /
phas rgol tshar gcod pa la de dag la mkhas dgos pa'i phyir /
bdun ba ni /
bdag med gnyis chos can /
rnam par dag pa'i spyod yul gyi de kho na nyid dang theg pa chen po mngon par brjod pa snang ba'i de kho na nyid ces bya ste /
gang la dmigs nas bsgoms pas sgrib pa dag par 'gyur ba'i rnam dag lam gyi dmigs pa mthar thug yin la /
rigs dang dbang po dang tshogs kyi khyad par gyis theg pa tha dad par 'gyur tshul dang de dag las theg pa chen po mchog tu grub tshul rnams de gnyis bsgom tshul gyis 'byed pa'i phyir /
brgyad pa ni /
ming /
rgyu mtshan /
rnam rtog /
de bzhin nyid /
yang dag pa'i ye shes lnga chos can /
bsdu ba'i de kho na nyid dang shes bya rnam pa thams cad la 'jug pa snang ba'i de kho na nyid ces bya ste /
chos thams cad der bsdus shing /
kun nyon dang rnam byang la 'jug pa'i rim pa'ang des ston pa'i phyir /
ming sogs lnga ngo bo nyid gsum du bsdus tshul yod de /
ming ni kun btags dang /
rgyu mtshan dang rnam rtog gnyis gzhan dbang dang /
de bzhin nyid dang yang dag pa'i ye shes gnyis ni yongs grub kyis bsdus par dbus mthar gsungs shing /
bsdu bar ming ldan min dang rgyu mtshan la 'dus ma byas kyang yod par bshad cing /
kun btags chos lnga'i khongs su mi gtogs par bshad de /
legs bshad snying por /
shes rab sgron me las /
kun btags ming dang /
rgyu mtshan dang rnam par rtog pa dang yang dag pa'i ye shes dang de bzhin nyid lnga po gang gi yang khongs su mi gtogs pas mtshan nyid ngo bo nyid med pa'o zhes phyogs snga blangs pa ni /
bsdu ba las de lnga'i khongs su mi gtogs par bshad pa yin la /
der ming ldan min du bshad la rgyu mtshan kun btags kyi gdags gzhir bshad cing /
kun btags dngos por med pas chos bzhi ma yin la /
rtog pas btags pa tsam du zad pas de bzhin nyid kyang ma yin no / /
dbus mtha' las ming kun btags su bshad pa ni ming gis btags pa'i don yin gyi /
ming gi ngo bo min par blo brtan gyis bshad do / /
der rgyu mtshan gzhan dbang du bshad pa yang 'du byed kyi rgyu mtshan la dgongs te de la 'dus ma byas kyang bsdu ba las bshad pas so / /
@# / /
zhes gsungs pa'i phyir /
'dir dpyad gzhi yod do / /
dgu pa ni /
'jug pa'i de bzhin nyid /
gnas pa'i de bzhin nyid /
log par sgrub pa'i de bzhin nyid /
mtshan nyid kyi de bzhin nyid /
rnam par rig pa'i de bzhin nyid /
rnam par dag pa'i de bzhin nyid /
yang dag par sgrub pa'i de gzhin nyid bdun po chos can /
rab tu dbye ba'i de kho na nyid dang ma nor ba'i de bzhin nyid mngon par brjod pa snang ba'i de kho na nyid ces bya ste /
dgongs 'grel las bshad pa'i de bzhin nyid kyi rab tu dbye ba dang de dag ji lta ba bzhin du shes na /
ma nor ba'i de bzhin nyid la som nyi bzlog par 'gyur ba'i phyir /
de dag ngo bo nyid gsum du bsdu tshul yod de /
dang po gsum ni kun btags dang gzhan dbang gnyis kyis bsdus shing /
phyi ma bzhi yongs grub kyis bsdus par dbus mthar gsungs so / /
de la 'khor ba thog mtha' med pa la 'jug pa'i de bzhin nyid dang /
gang zag dang chos la bdag med pa gnyis ni mtshan nyid kyi de bzhin nyid dang /
chos thams cad sems kyi bdag nyid tsam du zad pa ni rnam par rig pa'i de bzhin nyid dang /
sdug kun 'gog lam bzhi ni gnas pa'i de dang log par sgrub pa'i de dang rnam par dag pa'i de dang yang dag par sgrub pa'i de bzhin nyid bzhi dang rim bzhin sbyar dgos shing /
blo brtan gyis mtshan nyid kyi de bzhin nyid ngo bo nyid gsum ka dang sbyar bar snang ngo / /
de dag kyang mdo sde dgongs 'grel dang /
rgyan las /
de bzhin nyid ni rnam bdun la / /
brten nas bden pa rnam par bzhag /
ces pa rtsa 'grel rnams las rgyas par shes par bya'o / /
bcu pa ni /
phung po dang /
khams dang /
skye mched dang /
rten 'brel dang /
gnas dang gnas min dang /
dbang po dang /
dus dang /
bden pa dang /
theg pa dang /
'dus byas dang 'dus ma byas kyi chos te bcu po chos can /
mkhas pa'i de kho na nyid dang bdag tu 'dzin pa'i gzhi la dgongs pa thams cad rtogs pa snang ba'i de kho na nyid ces bya ste /
'di dag mkhas par bya ba'i gnas kyang yin la /
de bcu la mkhas na go rim bzhin du gcig pu'i bdag tu 'dzin pa sogs bdag 'dzin bcu bzlog par 'gyur ba'i phyir /
bdag tu lta ba bcu yod de /
dbus mtha' las /
gcig dang rgyu dang za ba dang / /
byed pa dang ni dbang bsgyur dang / /
bdag po'i don dang rtag pa dang / /
nyon mongs pa dang dag pa'i gnas / /
rnal 'byor can dang ma grol grol / /
'di dag la ni bdag tu lta / /
zhes phung po la gcig pu'i bdag tu 'dzin pa /
khams la rgyu'i bdag tu 'dzin pa /
skye mched za ba po'i bdag tu 'dzin pa /
rten 'brel la byed pa po'i bdag tu 'dzin pa /
gnas dang gnas min la dbang bsgyur ba'i bdag tu 'dzin pa /
dbang po la bdag po'i don gyi bdag tu 'dzin pa /
dus la rtag pa'i bdag tu 'dzin pa /
bden pa la kun byang gi gnas kyi bdag tu 'dzin pa| theg pa la rnal 'byor can gyi bdag tu 'dzin pa /
'dus byas dang 'dus ma byas kyi chos la ma grol ba dang grol ba'i bdag tu 'dzin pa dang bcu yod pa'i phyir /
de dag kyang rgyas par shes dgos kyang tshig mang bas 'jigs nas ma bris so / /
@# / /
gzhan yang /
dbus mtha' las /
za ba bza' dang de yi lus / /
zhes sogs kyis stong nyid bcu drug tshan pa gsum du byas te /
kun nyon phyogs dang rnam kyang phyogs gnyis la mngon zhen 'gog pa'i dbang du byas pa drug dang /
lag rjes mi 'dra ba'i dbang du byas pa brgyad dang /
stong pa nyid kyi ngo bo la sgro skur bsal ba'i dbang du byas pa gnyis bshad pa'i phyir /
dang po drug yod de /
za ba po mig sogs nang gi skye mched drug /
bza' bya gzugs sogs phyi'i skye mched drug /
dbang pos ma bsdus pa dang rgyud kyis bsdus pas phyi nang gnyis kar bshad pa'i dbang po de yi lus te dbang rten khog pa /
skye mched de dag gi gnas gzhi snod kyi 'jig rten /
stong nyid blo gang gis ji lta ba bzhin du mthong ba'i ye shes /
gang gi phyir stong nyid bsgoms pa'i thob bya myang 'das drug la mngon zhen 'gog pa nang dang phyi dang gnyis ka dang /
chen po stong pa nyid dang /
stong pa nyid stong pa nyid dang /
don dam pa stong pa nyid de drug yod pa'i phyir /
de nyid las /
za ba bza' dang de yi lus / /
gnas kyi gzhi ni stong pa nyid / /
de yang gang gis ji ltar mthong / /
gang phyir de yang stong pa nyid / /
ces so / /
'dir chen po stong pa nyid dang stong pa nyid stong pa nyid kyi go rim gzhung gzhan dang mi mthun par byung ba ni kun byang la mngon zhen 'gog pa'i rim pa yin la /
gzhan nas bshad pa ni yul can stong nyid rtogs pa'i ye shes don gyis 'phangs pa'i rim pa yin te /
stong pa nyid stong pa nyid kyis sbyor lam dang chen po stong pa nyid kyis sa dang po'i ye shes 'phangs par bshad pa'i phyir /
de yang stong pa nyid stong pa nyid kyis sbyor lam bzhi ka 'phangs par rnam bshad dang chos mchog kho na 'phangs par gsar phreng las bshad do / /
'phen tshul yang 'jug pa las /
stong nyid ces bya'i stong nyid gang /
stong nyid stong nyid du 'dod de / /
zhes pa ltar stong gzhi dang stong nyid gnyis ka dgag bya rnam par bcad tsam gyi med dgag stong nyid du bshad pa'i gnad kyis kun rdzob kyi snang ba chung ngur song ba'i theg chen sbyor lam mtshon nus shing /
chen po stong pa nyid kyang 'jug pa las /
sems can snod kyi 'jig rten ni / /
ma lus khyab byed nyid phyir dang / /
tshad med dpe yis mu mtha' ni / /
med phyir phyogs rnams chen po nyid / /
ces ba ltar stong gzhi phyogs bcu ni snod bcud kun la khyab pa dang tshad med par bshad pa'i don gyis chos dbyings kun 'gro'i don du rtogs pa'i sa dang po'i ye shes mtshon nus pa'i phyir /
stong pa nyid stong pa nyid kyis stong gzhi stong nyid rtogs pa'i ye shes su dbus mthar bshad pa ltar brgyad stong don bsdus rtsa 'grel dang 'phags seng gnyis dang rnam bshad snying po rgyan sogs las kyang bshad la /
'on kyang 'jug par stong nyid stong gzhir gsungs pa ni thal 'gyur pa'i khyad chos min te /
rang rgyud pa'i gzhung nas kyang stong nyid stong gzhir gsungs pa du ma yod pa'i phyir /
dbu ma snying po las /
gang phyir stong nyid stong sogs kyi / /
ngo bo nyid kyis stong de'i phyir / /
mkhas pas stong pa nyid la yang / /
stong pa nyid du lta mi 'gyur / /
zhes @# / /
dang| de'i rang 'grel las /
mdo sde las stong pa nyid stong pa nyid ces gsungs pa'i rjes su 'jug pa'i phyir bshad pa /
gang phyir stong nyid stong sogs kyi / /
zhes sogs gsungs pa'i phyir dang /
rang rgyud pa'i skabs kyi legs bshad snying po las /
bden 'dzin gyi yul des gzhi de dag stong pa'i stong nyid de dag gi don dam pa'i gnas lugs su 'dod mod kyang de dag kyang rang gi yul can la snang ba'i dbang gis bzhag pa min pa'i gnas lugs kyi dbang gis ma grub pa'o / /
'dis ni stong pa nyid stong pa nyid kyi don yang shes par bya'o / /
zhes dang /
legs bshad gser phreng las /
mdo las kyang chos thams cad kyi stong nyid stong gzhir gsungs pas 'di ni 'jug par gsungs pa ltar stong nyid la bden zhen bzlog pa'i phyir yin pas stong gzhi 'di nyid 'thad do / /
zhes gsungs pa'i phyir /
don dam bstong pa nyid kyis sa gnyis pa'i ye shes 'phangs shing /
'phen tshul ni 'jug pa las /
de ni dgos pa mchog yin pas /
don dam mya ngan 'das pa yin /
zhes dgos don mchog myang 'das stong gzhir bshad pa'i don gyis chos dbyings mchog gi don du rtogs pa'i sa gnyis pa'i ye shes mtshon la /
sa 'dir tshul khrims kyi phar phyin lhag par thob pas mnyam bzhag tu don dam par tshul khrims dang tshul 'chal gnyis blang dor med par mnyam pa nyid du rtogs pa'i stobs kyis rjes thob tu de dag la mngon zhen je chung du 'gro zhing /
tha snyad du spang bya 'dor ba dang gnyen po tshul khrims sogs la don gnyer gyi shugs je cher 'gro ba ni chos dbyings mchog gi don du rtogs tshul yin te /
dbus mtha'i 'grel pa las /
gnyis pa la ni mchog gi don du rtogs te /
des 'di snyam du sems te /
de lta bas na bsgrub tu mtshungs pa la bdag gis rnam pa thams cad du yongs su sbyong ba mngon par bsgrub pa nyid la mngon par brtson par bya'o snyam mo / /
zhes gsungs pa'i phyir /
stong nyid bsgom pa'i lag rjes mi 'dra ba 'byung tshul gyis dbye ba brgyad yod de /
lam dang 'bras bu'i dge ba gnyis bsgrub pa'i phyir du rim bzhin 'dus byas dang 'dus ma byas stong nyid gnyis /
rtag tu sems can gyi don bsgrub pa'i phyir mtha' las 'das pa /
'khor ba mi 'dor ba'i phyir du thog ma dang tha ma med pa /
lhag med kyi tshe gzhan yal bar mi 'dor ba'i don du dor ba med pa /
rang bzhin gnas rigs sbyong ba'i don du rang bzhin stong pa nyid /
mtshan dpe bsgrub pa'i phyir du rang gi mtshan nyid stong pa nyid /
stobs sogs sangs rgyas kyi chos rnams bsgrub pa'i phyir du chos thams cad stong pa nyid brgyad de byang chub sems dpas thabs khyad par can gyis zin pa'i sgo nas bsgom par bshad pa'i phyir /
dbus mtha' las /
dge gnyis thob par bya ba'i phyir / /
rtag tu sems can phan bya'i phyir / /
'khor ba gtang bar mi bya'i phyir / /
dge ba mi zad bya ba'i phyir / /
rigs kyang rnam par dag bya'i phyir / /
mtshan dang dpe byad thob bya'i phyir / /
sangs rgyas chos rnams dag bya'i phyir / /
byang chub sems dpas sgrub par byed / /
ces gsungs pa'i phyir /
de la 'dus byas stong pa nyid kyis sa gsum @# / /
pa'i ye shes 'phangs la /
'phen tshul yang rgyu rkyen tshogs pa las byung zhing rang nyid kyang 'bras bu skyed pa'i nus pa ldan pa'i 'dus byas stong gzhir bshad pa'i chos dbyings rgyu mthun pa'i don gyi mchog tu rtogs pa'i sa gsum pa'i ye shes mtshon nus shing /
sa 'dir bzod pa'i phar phyin lhag par thob cing /
mnyam bzhag tu chos la nges sems kyi bzod pa bsgom pa'i stobs kyis rjes thob tu sdug bsngal dang dka' spyad sogs la ma ltos par chos tshad med pa tshol zhing gzhan dag la chos kyi snang ba chen po byed pa'i phyir 'od byed pa zhes bya la /
thos pa tshol ba ni chos nyid rtogs pa'i rgyu'i mchog tu rtogs pa'i nges shes sa 'og ma rnams las lhag par skyes pa ni chos dbyings rgyu mthun pa'i don gyi mchog tu rtogs tshul yin te /
de'i dbang gis chos thos pas ngoms mi shes pa dang /
rnyed bkur sogs la mi lta ba'i sems kyis gzhan la dam pa'i chos rab tu ston pa sogs yin pa'i phyir dang /
byang sems kyis 'dus byas stong pa nyid bsgom pa'i lag rjes la lam gyi dge bsgrub pa'ang 'di 'dra zhig la byed pa'i phyir /
ji skad du /
mdo sde'i rgyan las /
chos kyi snang ba chen po ni / /
byed pa'i phyir na 'od byed pa'o / /
zhes dang /
ga gsum pa'i yongs sbyod las /
thos pas mi ngoms nyid dang ni / /
zang zing med par chos sbyin dang / /
zhes gsungs pa'i phyir dang /
dbus mtha'i 'grel pa las kyang /
gsum pa la ni de'i rgyu mthun pa don gyi mchog tu rtogs te /
des chos kyi dbyings kyi rgyu mthun pa thos pa mchog tu reg nas /
de'i phyir me'i 'obs stong gsum gyi stong chen po'i tshad tsam du yang bdag nyid mchong ngo / /
zhes gsungs pa'i phyir /
sa 'dir thos pa'i gzungs yongs su rdzogs pa la kun tu rmongs pa spangs par mdo las gsungs pa'ang 'di yin no / /
'dus ma byas pa stong pa nyid kyis sa bzhi pa 'phangs tshul yod de /
nang pa'i grub mtha' smra ba rnams kyis 'jig lta lhan skyes kyi dmigs yul du gyur pa'i da'i mtshan gzhi 'dod tshul la mi mthun pa yod kyang /
'jig tshogs la lta ba zhes pa'i 'jig tshogs de 'jig pa'i bdag nyid can tshogs pa'i phung po la 'dod pa ni thams cad mthun la /
des na skabs 'dir 'jug pa las /
gang la skye gnas mi rtag nyid / /
de dag med pa 'dus ma byas / /
zhes skye 'jig gnas gsum dang bral ba'i 'dus ma byas stong gzhir bshad pa'i don gyis chos dbyings bdag dang bdag gi bar yongs su 'dzin pa med pa'i don du rtogs pa'i sa bzhi pa'i ye shes mtshon pa'i phyir /
sa 'dir chos dbyings yongs su 'dzin pa med pa'i don du rtogs tshul yod de /
rin chen phreng ba las /
'jig tshogs lta ba rab 'byung ba / /
kun nas 'joms byed mkhas pa yin / /
zhes pa ltar /
mnyam bzhag gi gnas skabs su bdag lta lhan skyes chen po skor gsum spangs pas rjes thob tu bdag dang bdag gi bar lta ba med pa lta bur gyur pa de la byed pa'i phyir te /
sa bcu pa'i mdo las sa 'dir 'jig tshogs la lta ba sngon du 'gro ba'i bdag dang sems can dang srog dang gang zag tu mngon par zhen pa@# / /
sogs dang bral bar gsungs shing /
'jug pa'i sems bskyed bzhi par /
rang du lta ba dang 'brel yongs su zad /
ces dang /
sa bzhi pa'i yongs sbyong las kyang /
mi zhum pa dang lta ba med / /
ces dngos po thams cad la mtshan mar mi lta bar gsungs pa'i phyir dang /
'das lam gyi dbang du byas na dpyod pa yid byed dga' sdud kyi sngon du skyes pa yod par gsungs pa ltar sgom spang nyon mongs chen po skor gsum spangs pa'i rgyun zhugs cig car ba la re zhig nyon mongs med pa lta bur 'gyur na de 'dra ba'i byang sems 'phags pa la de ltar 'gyur ba ni lta ci smos pa'i phyir /
des na 'dus ma byas stong pa nyid bsgoms pa'i lag rjes la 'bras bu'i dge ba sgrub par gsungs pa'ang sa 'dir de 'dra ba'i bdag dang bdag gi bar lta ba spangs pa'i 'gog bden thob pa de la byed pa'i phyir /
kun btus las /
rtogs pa'i bstan pa yang rgyu dang 'bras bu'i dbyebs 'gog pa dang lam gyi bden pa dag go /
zhes gsungs pa ltar ro| |sa 'dir chos la sred pa ldog par bshad pa'i don ni /
sa gsum pa'i skabs su sngar ltar lus srog la mi lta bar lung gi chos thos pas ngoms mi shes pa las sa bzhi pa thob tshe chos tshol ba 'di yang sems g.yeng ba dang sems nga rgyal can du byed pa yin no snyam du chos tshol ba spangs nas byang phyogs so bdun bsgom par gsungs pas de la byed do / /
de'i phyir sa bzhi pa la gnas pa'i byang sems kyi ming chos la nga rgyal med pa'i gang zag ces bshad do / /
sar gnas kyi sems dpa' bcu la ming mi 'dra ba bcu mdo las gsungs pa'i don ni /
rgyan las /
byang chub sems dpa' lta ba rnam par dag /
ces sogs tshigs bcad gnyis dang de'i 'grel pa 'grel bshad rnams su blta bar bya'o / /
sa gsum par chos dbyings rgyu mthun pa'i don gyi mchog tu rtogs tshul dang thos pas mi ngoms pa'i yongs sbyod dang /
'dres pa'i chos la dmigs pa'i zhi lhag sa 'dir thob par gsungs pa dang /
thos pa'i gzungs yongs su rdzogs pa la kun tu rmongs pas 'dir spangs par gsungs pa dang /
sa bzhi par lung gi chos la sred pa ldog par bshad pa sogs la bltas na lung gi chos don du gnyer ba'i shugs sa gsum pa ma thob par du ma rdzogs par mngon la /
rang re'i yig char gdams ngag dang rjes bstan gang rung gi dbang du byas na bstan bcos kyi ched du bya ba'i gdul bya la 'phags pa yod par gsungs pa yang gsung rab kyi gnad mkhyen pa'i gsung du snang bas dpe la ma bzhag par zhib tu dpyad dgos so / /
mtha' las 'das pa stong pa nyid kyis sa lnga pa'i ye shes 'phangs tshul dang /
de bsgoms pa'i lag rjes la dus rtag tu sems can gyi don bsgrub par gsungs pa'i don bshad du yod de /
'jug par /
bsam gtan lhag cing blo bzang bden rang bzhin / /
zhib mo rtogs la'ang shin tu mkhas pa 'thob / /
ces theg chen thun mong ma yin pa'i mi mthun phyogs rang don yid byed kyis dben pa'i bsam gtan gyi phar phyin lhag par thob cing /
bden bzhi phra rags la shin tu @# / /
mkhas par 'gyur bar gsungs shing /
mdo las kyang /
'khor pa la gcig tu mi phyogs shing mngon du phyogs pa yid la byed pa dang /
myang 'das la gcig tu mi phyogs shing mngon du phyogs pa yid la byed pa'i shin tu rmongs pas 'dir spangs par gsungs pas /
sa lnga par srid zhi'i mtha' la mi gnas tshul sa 'og ma rnams las shin tu lhag pa yod par mngon la /
des na gang du bzung na mi mthun phyogs kyi g.yang sar ltung ba'i rtag chad kyi mtha' dang bral ba'i dbus stong gzhir bshad pa'i gnad kyis /
gang du bzung na theg chen la ltos te mi mthun phyogs kyi g.yang sar ltung ba'i srid zhi gnyis ka'i mtha' la mi gnas pa'i sa lnga pa'i ye shes mtshon pa yin pa'i phyir| sa 'di la gnas pa'i byang sems kyis sems dang bsam pa rnam par dag par mnyam pa nyid bcu thob pas chos dbyings rgyud tha dad med pa'i don du rtogs pa dang ming yang rgyud kyi bye brag las nga rgyal med pa'i gang zag ces bshad do / /
thog ma dang tha ma med pa stong pa nyid bsgoms pa'i lag rjes la 'khor ba mi 'dor ba dang des sa drug pa'i ye shes 'phangs tshul ni /
mkhas grub chen po rol pa'i rdo rjes /
a ma'i pang nas ni pha rgan rnyed pas /
zhes pa ltar stong nyid bsgoms pa gnad du song na stong gzhi chos can la nges shes lhag par skye bas /
skabs 'dir 'khor ba'i thog mtha' med tshul dang de la brten nas sems can thams cad mar gyur tshul sogs la nges shes je cher 'gro ba'i stobs kyis nyan rang ltar zhi mthar mi gnas par gzhan don du 'khor bar gnas thub pa 'byung ba dang /
sa drug pa'i yongs sbyong las /
slob ma dang ni bse ru la / /
dga' dang skrag pa'i sems spangs pa / /
zhes pa ltar nyan rang gis la dga' ba'i sems spangs pa'i byang sems sa drug pa'i ye shes nyid thog ma dang tha ma med pa stong pa nyid ston pa'i mdo tshig gis shugs la 'phangs pa yin no / /
dor ba med pa stong pa nyid kyi stong gzhi la lhag med myang 'das bzhag pa dang theg chen gyi lam bzhag pa'i bshad tshul gnyis byung ba las phyi ma ni 'thad ldan yin la /
des na de bsgoms pa'i lag rjes la theg chen thun mong min pa'i lam la nges pa lhag par rnyed pa'i dbang gis lhag med kyi tshe gzhan yal bar mi 'dor ba dang| thabs shes gnyis ka'i cha nas theg dman las thun mong ma yin par song ba'i sa bdun pa'i ye shes kyang des mtshon pa yin no / /
byang sems rnams ting nge 'dzin la 'jug ldang myur ba'i sgo nas theg dman las khyad par 'phags pa ni sa bdun pa ma thob par du mi 'ong ste /
sa drug pa pa dang ting nge 'dzin la 'jug ldang myur bul mtshungs pa'i theg dman gang zag yod par dbu ma'i yig char gsungs pas so / /
lhag ma rnams ni 'og tu 'chad do / /
stong pa nyid kyi ngo bo la sgro skur bsal ba'i dbang du byas pa gnyis ni /
dbye gzhi bdag med gnyis dang dbye chos stong nyid bcu bzhi po de rang gi ngo bo dgag bya bcad tsam du mi 'jog par sgrub pa rang dbang bar 'dzin pa'i sgro 'dogs bsal ba'i phyir dngos po med pa stong pa nyid dang /
@# / /
de dag dgag bya rnam par bcad tsam la bzhag pa na gtan med du 'gyur snyam pa'i skur 'debs bsal ba'i phyir dngos po med pa'i ngo bo nyid stong pa nyid bshad pa yin pa'i phyir ro / / / /
gnyis pa mtha' dpyad pa la /
kha cig na re /
kun nyon skye rung gi dmigs pa'i chos tha snyad pa /
kun rdzob bden pa'i mtshan nyid yin te /
grub mtha' chen mor de ltar gsungs pa'i phyir zer na ma khyab ste /
de ni gang la dmigs pas sgrib pa dag par 'gyur ba'i dmigs pa la don dam du bshad pa'i zlas drangs pa'i kun rdzob la dgongs pa'i phyir /
der thal /
de 'dra'i kun rdzob la kun nyon skye rung gi dmigs pa zhig dgos pa'i phyir te /
legs bshad snying po las /
rnam par dag pa'i dmigs pa la don dam du bshad pa'i zlas drangs pa na gang la dmigs pas kun nas nyon mongs pa kun nas slong ba'i don gyis kun rdzob tu yod par bzhag ste kun las btus dang mthun no / /
zhes gsungs pa'i phyir /
khyab ste /
kun btus las kun nas nyon mongs pa'i dmigs pa la kun rdzob tu yod par gsungs pa dang /
chos thams cad rnam grangs pa'i kun rdzob tu yod par gsungs pa gnyis kyi snga ma dang mthun par bshad pa'i phyir /
rtsa bar 'dod mi nus te /
kun rdzob bden pa yin na kun nyon skye rung gi dmigs pa yin pas ma khyab pa'i phyir /
der thal /
mnyam bzhag rnam par mi rtog pa'i ye shes de nyon mongs skye rung gi dmigs pa ma yin pa'i phyir te /
legs bshad snying po las /
las de bzhin nyid rtogs pa'i mnyam bzhag gi 'phags pa'i ye shes ni don dam par yod par gsungs te kun rdzob tu yod par 'jog pa'i rgyu mtshan snga ma gnyis med pa la dgongs so / /
zhes gsungs pa'i phyir /
khyab ste /
kun nyon slong du rung ba'i dmigs pa la kun rdzob tu yod par 'jog pa dang /
ming brdas bzhag tsam du yod pa la kun rdzob tu yod par 'jog pa dang /
tha snyad 'dogs pa'i mtshan ma'i gzhir gyur pa la kun rdzob tu yod par 'jog pa gsum las de la dang po gnyis med par gsungs pa'i phyir /
byas pa la kho na re /
mdzod las /
drug ni zag med spyod yul can / /
zhes gsungs pa mi 'thad par thal /
zag med la ma bden la dmigs pa'i nyon mongs med pa'i phyir na ma khyab ste /
de ni grub mtha' 'og ma'i lugs yin pa'i phyir /
yang kho na re /
zag med lam bden med par 'dzin pa'i log lta dang zag med lam bden rang rkya thub pa'i rdzas su yod bar 'dzin pa'i gang zag gi bdag 'dzin sogs med par thal /
de la dmigs pa'i nyon mongs med pa'i phyir na ma khyab ste /
de dag lam bden la log par zhugs kyang lam bden lam dmigs pa'i phyir te /
kun btus las /
'gog pa dang lam la dmigs pa'i nyon mongs pa gang yin pa de ni de dag la dmigs pa ma yin par blta ste /
de'i dmigs pa ni de yongs su rtog pa'o / /
zhes dang /
red mda' pa'i kun btus TIk+ka las /
'gog pa dang lam la dmigs pa gang yin pa de dag gis ni de dag la dmigs pa ma yin te /
de dag ni 'jig rten las 'das @# / /
pa'i ye shes dang de'i rjes las thob pa'i ye shes kyis so so rang gi rig par bya ba yin pa'i phyir ro / /
'o na de dag gi dmigs pa gang zhen /
de rnams kyi dmigs pa ni des yongs su rtog pa ste rang gis kun btags pa'i 'gog lam gyi gzugs brnyan la dmigs pa yin no / /
zhes gsungs pa'i phyir dang /
de bzhin du dar TIka las kyang gsungs pa'i phyir dang /
bsdu ba las kyang nyon mongs kyi dmigs pa sngar bshad cing 'gog lam la log par zhugs pa'i mthong spang rnams rang gis rnam par brtags pa'i ming la dmigs par bshad pa'i phyir ro / /
kha cig na re /
lugs 'dir gzhan dbang yongs grub gang rung la /
bden par grub pas ma khyab par thal /
bsdu bar rgyu mtshan dang rnam rtog gnyis kun rdzob tu yod par gsungs pa'i phyir /
zer na ma khyab ste /
grub mthar /
dngos kun bden na byed po'ang kun rdzob tu / /
yod ces bshad ci bden gnyis yod tshul gnyis /
zhes kun rdzob dang don dam par yod med la 'jog tshul gnyis yod pa'i phyi ma'i kun rdzob der grub pa la dgongs pa'i phyir /
'di grags che bas rgyas bar ma spros /
yang kha cig na re /
dngos po yin na don dam par grub pas ma khyab par thal /
tshur mthong gi dbang shes kyi dmigs par gyur pa'i gzugs sogs kyi dngos po rnams rdzas dang don dam gnyis kar med par bsdu bar gsungs pa'i phyir te /
de nyid las /
mngon par brjod pa la yongs su goms pa'i ming la gnas pa'i rnam par shes pa'i dmigs pa gzugs la sogs pa'i ming can gyi dngos po gzugs la sogs pa'i bdag nyid gang gis yod pa de ni bdag nyid des rdzas dang don dam pa gnyis kar yang med do / /
de lta bas na gzugs la sogs pa'i ming can gyi chos de dag gi ngo bo nyid yod pa ma yin pa las des kun btags pa gang yin pa de ni btags pa las yod pa yin par rig par bya'o / /
zhes gsungs pa'i phyir na ma khyab ste /
de'i mngon par brjod pa la yongs su goms pa'i ming la gnas pa'i rnam par shes pa zhes pa tshur mthong gi dbang po'i rnam shes rang dga' ba thog med nas yongs su goms pa'i bag chags kyi dbang gis 'khrul snang sna tshogs su shar ba 'di yin la /
de'i dmigs pa gzugs la sogs pa'i ming can gyi dngos po zhes pa dbang shes de la phyi don gyi gzugs su shar ba'i snang cha 'di yin zhing /
de nyid gzugs gzugs 'dzin rtog pa'i yul du song ba'i cha tsam la btags pa'i kun btags yin pas rdzas dang don dam pa gnyis kar med par bshad pa'i phyir dang /
snang cha de nyid gzugs mtshan nyid pa min kyang so skyes rang dga' bas gzugs la blta ba'i tshe dngos su na snang cha de kho na la lta zhing ngas gzugs mthong ngo zhes brda sbyor ba yang de kho na la yin pas gzugs kyi ming can zhes bshad pa'i phyir /
dper na mkhris nad can la dung dang 'o ma sogs ser por snang la /
snang ba de'i sgo nas dung la reg pa dang 'o ma la longs spyod pa sogs kyi bya ba bsnyon med du byed nus shing /
de ltar byas so zhes pa'i tha snyad kyang don mi mthun du mi 'gyur ba bzhin du /
so @# / /
skye'i dbang shes la phyi rol gyi gzugs su snang ba'i cha de nyid gzugs mtshan nyid pa min kyang de snang ba'i sgo nas gzugs la reg mthong sogs kyi bya ba bsnyon med du byed nus pa dang /
de ltar byas so zhes pa'i brda yang don mthun du 'jog pa yin pa'i phyir /
rtsa bar 'dod mi nus te /
don snang gi bag chags kyis ma bslad pa'i shes pa'i dmigs pa gzugs mtshan nyid pa brjod du med pa'i dngos po ni rdzas dang don dam pa gnyis kar yod par gsungs pa'i phyir /
bsdu ba las /
mngon par brjod pa la yongs su goms pa rnam par bsal ba'i ming can gyi rnam par shes pa'i dmigs pa gzugs la sogs pa'i ming can gyi dngos po brjod du med pa'i bdag nyid gang gis yod pa de ni rdzas dang don dam pa gnyis kar yang de bzhin du yod par rig par bya'o / /
zhes gsungs pa'i phyir /
khyab ste /
mngon par brjod pa la yongs su goms pa rnam par bsal ba'i ming can gyi rnam par shes pa zhes pa phyi rol don snang gi bag chags kyi bslad pa rnam par bsal ba ste bral ba'i shes pa yin la /
de la gzugs su snang ba'i cha nyid brjod du med pa'i dngos po gzugs mtshan nyid pa yin pas rdzas yod dang don dam par yod pa gnyis ka yin par bshad pa'i phyir dang /
'jug pa las kyang /
phyi rol gzung ba med par 'byung 'gyur la / /
yod dang spros kun yul min rang bzhin yod / /
ces gsungs pa'i phyir /
yang kha cig na re /
lugs 'dir gzhan dbang dang yongs grub gnyis don dam par yod pa ma yin par thal /
de gnyis kun rdzob tu yod pa yin pa'i phyir /
der thal /
chos thams cad kun rdzob tu yod pa yin pa'i phyir te /
kun btus las /
thams cad kyang kun rdzob tu yod pa'o / /
zhes gsungs pa'i phyir na ma khyab ste /
lung de ni rnam grangs pa'i kun rdzob tu yod pa la dgongs pa'i phyir /
'dod mi nus te /
de gnyis don dam par yod pa'i phyir /
der thal /
skabs 'dir kun btags kyi chos rnams kun rdzob tu yod par 'dod kyi /
ngo bo nyid med par smra ba ltar chos thams cad kun rdzob tu yod par mi 'dod pa'i phyir /
der thal /
ngo bo nyid med par smra bas chos thams cad kun rdzob tu yod par khas blangs pa la sems tsam pas de 'gog pa'i phyir /
der thal /
de ltar 'dod pa la sems tsam pas kun rdzob ces bya ba'i don gang yin /
gal te chos thams cad bden par med pa kun rdzob tu yod pa'i don yin no zhe na /
de ni mi rigs te /
phan tshun 'gal ba'i don khas len pa'i phyir zhes 'gog pa yin pa'i phyir te /
dbu ma snang ba las /
kun rdzob ces bya ba 'di yang ci yin pa brjod dgos so / /
gal te thams cad med pa yin no zhe na /
de ni rigs pa ma yin te /
phan tshun 'gal ba'i phyir ro / /
'di ltar kun rdzob ces byas na ni nus pa med par smras bar 'gyur la /
skye ba la sogs pa zhes byas na ni de nus pa yin na /
de ji ltar nus pa dang mi nus pa phan tshun 'gal ba 'di dag gcig la ldan par 'gyur /
med pa'i sgo nas yod pa nyid grub par yang ji ltar 'gyur /
zhes gsungs pa'i phyir /
khyab ste /
ngo bo nyid med par @# / /
smra bas dngos po rnams kun rdzob tu skye bar khas len pa de phan tshun 'gal ba'i don khas blangs par song ba'i phyir /
der thal /
rgyu rkyen las skye ba dang kun rdzob tu yod pa ni phan tshun 'gal ba'i phyir dang /
kun rdzob tu skye zhes pa blos skye bar rloms nas skye'o zhes btags pa tsam du zad kyi don la skye ba med pa zhig dgos pa'i phyir /
de la ngo bo nyid med par smra ba na re /
kun rdzob ces pa ri bong r+wa bzhin du med ces pa'i don min gyi bden par med bzhin du de yod par 'khrul ba'i blo de la kun rdzob ces bya ste /
bden 'dzin gyi bag chags kyis blo 'di sgrib pa'am blo 'dis de kho na nyid mthong ba la sgrib pa'am blo 'dis de kho na nyid mthong ba la sgrib pa'i phyir kun rdzob ces bshad pa'i phyir dang /
blo kun rdzob pa de ni thog ma med pa nas 'khrul ba'i bag chags kyi dbang gis byung bas /
so skye rang dga' ba thams cad la yod pa'i blo lhan skyes yin la /
blo kun rdzob de yang gzugs sogs chos rnams blo'i dbang gis bzhag pa min par don gyi sdod lugs su yod par 'dzin pa'i log shes yin pas blo gnod med la snang ba'i dbang gis bzhag tsam du yod pa ni kun rdzob tu yod par 'jog tshul yin pa'i phyir /
zhes 'dod pa'i phyir te /
dbu ma snang ba las /
kun rdzob ni ri bong gi r+wa bzhin du thams cad med pa'i ngo bo yang ma yin no / /
'o na ci zhe na /
dngos po yang dag par ngo bo nyid med pa dag la yang de las bzlog pa'i rnam par sgro 'dogs par 'khrul ba'i blo gang yin pa de ni kun rdzob ces bya ste /
'di'am 'dis de kho na nyid kun tu sgrib pa lta bur byed /
'gebs pa lta bur byed pa'i phyir ro / /
de skad du mdo las kyang /
dngos rnams skye ba kun rdzob tu / /
dam pa'i don du rang bzhin med / /
rang bzhin med la 'khrul ba gang / /
de ni yang dag kun rdzob 'dod / /
ces gsungs so / /
de las byung ba'i phyir des nye bar bstan pa'i dngos po brdzun pa thams cad ni kun rdzob pa kho na'o zhes bya'o / /
de yang thog ma med pa'i 'khrul ba'i bag chags yongs su smin pa'i dbang gis byung la /
des kyang srog chags thams cad la yang dag par dngos po'i ngo bo nyid lta bur nye bar bstan pa mthong bar 'gyur te /
de'i phyir de dag gi bsam pa'i dbang gis dngos po brdzun pa'i ngo bo thams cad ni kun rdzob tu yod pa kho na'o zhes bya'o / /
zhes gsungs pa'i phyir /
de la sems tsam pa na re /
gal te khyod kyis kun rdzob ces pa ri bong r+wa bzhin du med pa min gyi dngos po'i ngo bo nyid kho na kun rdzob yin no zhe na /
ming mi 'dra ba tsam yin pas ded cag gnyis la rtsod pa med de /
khyed kyi chos thams cad don dam par med par dam bca' ba ni nyams par 'gyur ro / /
dngos po rnams skye ba kho na yin pas kun rdzob tu skye'o zhes pa skye ba skye'o zhes bya ba yin na don dam par skye ba med ces pa skye ba med pa skye ba med ces bya bar 'gyur bas 'brel med kyi tshig tu 'gyur ba'i phyir /
zhes 'chad par /
de nyid las /
ci ste thams cad med pa ni ma yin no / /
'o na ci zhe na /
dngos po'i ngo bo nyid kho na kun rdzob yin no zhe na ni de'i tshe rtsod pa med de /
khyed kyi dam bca' ba ni nyams par 'gyur ro / /
dngos po yang skye ba kho na zhes bya'o / /
de'i phyir kun rdzob tu skye'o zhes bya ba ji skad du@# / /
smras par 'gyur zhe na /
skye ba skye'o zhes bya ba yin no / /
kun rdzob las bzlog pa skye ba med pa yang don dam pa yin pas de'i tshe don dam par skye ba med do zhes bya ba skye ba med pa skye ba med do zhes smras par 'gyur ro / /
de lta na ni brjod pa 'brel ba med par 'gyur ro / /
zhes gsungs pa'i phyir /
de la ngo bo nyid med par smra ba na re /
skyon de ni med de /
kun rdzob tu skye'o zhes pa ni gzugs sogs tha snyad pa'i blo gnod med kyi ngor skye ba la byed la /
don dam par skye ba med do zhes pa ni de kho na nyid rtogs pa'i thos bsam bsgom gsum gyi rigs shes rtog bcas kyi ngor gzugs sogs skye ba med pa la byed pa'i phyir /
zhes 'chad par /
de nyid las /
kun rdzob tu skye zhes bya ba la sogs pa smras pa de la yang don ni 'di yin par brjod par 'dod de /
gang gi phyir kun rdzob 'khrul ba'i ngo bo ji skad du bshad pas dngos po rnams yang dag par skye ba med kyang skye ba lta bur nye bar ston par byed pa de'i phyir de dag gi bsam pa'i dbang gis dngos po rnams kun rdzob tu skye'o zhes bya'o / /
zhes dang /
don dam par skye ba med ces bya ba la sogs pa smras pa de la yang don ni 'di yin par 'dod de /
yang dag pa'i thos pa dang /
bsams pa dang /
bsgoms pa las byung ba'i shes pa thams cad ni phyin ci ma log pa'i yul can yin pa'i phyir /
don dam pa zhes bya ste /
zhes pa nas /
don dam par skye ba med do zhes bya ba ni 'di dag yang dag pa'i shes pas skye bar ma grub po zhes bya ba yin no| |zhes gsungs pa'i phyir /
yang sems tsam pa na re /
rnam dpyad med par 'jig rten nyid las 'dir /
rang gi yan lag brten nas 'dogs pa yin /
zhes dang /
ji ltar snang bzhin ngo bo'i phyir /
'di la dpyad pa mi 'jug go /
zhes sogs ma brtags pa'i don kun rdzob tu yod pa'i don du ngo bo nyid med par smra ba khyod kyis bshad pa mi 'thad de /
ma brtags pa zhes pa brtag pa rnam par bcad tsam gyi med dgag la byas na de'i sgo nas 'gro ba la grags pa mi 'thad la /
gal te rnam par mi rtog pa'i shes pa la byas nas des rtogs pa kun rdzob tu yod pa'i don du khas blangs na bden grub khas ma blangs pa mi 'thad par 'gyur zhing /
rjes dpag gis rtogs pa'ang spong bar 'gyur ba'i phyir te /
de ni rtog bcas yin pa'i phyir /
zhes 'chad par /
de nyid las /
'on te mi rtag pa'i don kun rdzob kyi don yin no zhe na /
de'i tshe mi rtag pa zhes bya ba 'di ci zhig yin /
rtag pa med pa tsam zhig yin na ni de'i sgo nas ji ltar 'gro ba la grags par 'gyur /
'on te rtag pa las gzhan pa zhig mi rtag pa yin no zhe na /
rtag pa ni rnam par rtog pa'i bdag nyid yin pa'i phyir de ni shugs kyis na rnam par rtog pa med pa'i shes pa yin pas de'i tshe kun rdzob tu yod do zhes bya ba na rnam par rtog pa med pa'i shes pas rtogs pa yod do zhes brjod par 'gyur ro / /
de lta yin na ni ji ltar na dngos po'i ngo bo nyid khas ma blangs pa yin /
rjes su dpag pas rtogs pa yang spong ba byas par 'gyur te /
de ni rnam par @# / /
rtog pa dang bcas pa'i phyir ro / /
zhes gsungs pa'i phyir /
de la ngo bo nyid med par smra ba na re /
de ni de ltar ma yin te /
de'i brtags pa ni de kho na nyid kyi don la tshul bzhin du dpyod pa'i rigs shes dang /
ma brtags pa ni de kho na nyid la ma dpyad pa'i tha snyad pa'i tshad ma yin pas skyon de dag mi 'ong ba'i phyir /
zhes 'chad par /
de nyid las /
'di ltar bsams pa las byung ba'i shes rab de kho na nyid phyin ci ma log pas nges par sems pa la zhugs pa tshad ma yang dag pa'i stobs las byung ba dang /
de bzhin du bsgoms pa las byung ba yang brtags pa zhes bya ste /
de kho na nyid kyi don mngon sum du rtogs pa dang mthun par dpyod pa'i phyir dang /
de'i rgyu mthun pa yin pa'i phyir ro / /
zhes sogs gsungs pa'i phyir /
yang sems tsam pa na re /
bum sogs 'di dag de nyid du med cing / /
'jig rten rab tu grags par yod ji bzhin / /
zhes sogs 'jig rten na grags pa kun rdzob kyi don du bshad pa mi 'thad de /
'jig rten zhes pa bstan bcos byed pa po la byas na gzhi gcig la'ang phan tshun 'gal ba du ma khas blangs par 'gyur la /
so skye rang dga' ba la byas na bdag med pa dang /
las 'bras kyi 'brel ba phra mo la sogs pa khas ma blangs par thal bar 'gyur ba'i phyir /
zhes 'chad par /
de nyid las /
ci ste 'jig rten na grags pa kun rdzob yin no zhe na /
de la yang 'jig rten 'di gang yin par 'dod /
ci bstan bcos byed pa rnams sam 'on te skye bo phal ba yin /
rnam par rtog pa dang po ltar na dngos po la phan tshun 'gal ba'i rang bzhin du mar 'gyur te /
gcig la yang bstan bcos byed pa mang po rnams rnam pa du mar sgro 'dogs pa'i phyir ro / /
gnyis pa ltar na bdag med pa dang las dang 'bras bu la sogs pa khas blang bar mi bya ste /
'di dag ni skye bo phal ba la grags pa ma yin no / /
zhes gsungs pa'i phyir /
de la ngo bo nyid med par smra ba na re /
de yang nyes pa med de /
'di'i 'jig rten zhes pa gang gi snang cha mnyam bzhag rnam par mi rtog pa'i ye shes kyi don 'jig cing med par 'gyur ba'i tha snyad pa'i tshad ma yin la /
de'i snyed don thams cad kun rdzob yin par bstan pa'i phyir /
zhes 'dod do / /
yang sems tsam pa na re /
khyod kyis sgyu ma lta bur yod pa kun rdzob tu yod pa'i don du 'dod pa mi 'thad de /
sgyu ma lta bu'i don dom dam par med pa la byas na sngar bshad pa'i nyes par 'gyur la /
kun byang gi rnam bzhag kyang mi 'thad par 'gyur zhing /
nang shes pa'i bdag nyid du grub pa la byas na sems tsam pa'i lugs las khyad par med par 'gyur ba'i phyir /
zhes 'chad par /
de nyid las /
'on te sgyu ma'i don kun rdzob kyi don yin no zhe na /
de la yang sgyu ma'i don zhes bya ba 'di gang yin pa brjod dgos so / /
gal te thams cad med pa yin na ni sngar bshad pa'i nyes par yang 'gyur la /
kun nas nyon mongs pa dang rnam par byang bdag tu yang ji ltar 'gyur /
'on te sgyu ma nor ba'i shes pa yin na ni de'i tshe 'di shes bya nang gi yin pa'i tshul las khyad par ci yod /
@# / /
ces gsungs pa'i phyir /
grub mtha' chen mor rtsod tshul 'di ma byung ba dpyad par bya'o / /
ngo bo nyid med par smra ba na re /
skyon de yang med de /
sgyu ma lta bu zhes pa mi bden pa'i don yin gyi gtan nas med pa'i don ma yin pa'i phyir dang /
sgyu ma 'khrul ba'i shes pa'i bdag nyid yin kyang shes pa bden grub tu mi 'dod pas sems tsam pa'i lugs las kyang khyad par che ba'i phyir /
zhes 'dod do / /
lan btab tshul 'di dag rnal 'byor spyod pa'i dbu ma rang rgyud pa'i lugs yin par gong 'og kun tu shes par bya'o / /
gzhan yang /
sems tsam pas kun rdzob kyi don la rtsod tshul du ma yod de /
dbu ma snang ba las /
ci ste kun rdzob sgra tsam zhig yin na ni de'i legs par bshad pa dang nyes par bshad pa la sogs pa'i rnam par dbye bar yang mi 'gyur te /
bstan par bya ba'i don med na sgra tsam la khyad par med pa'i phyir ro / /
zhes kun rdzob de dang de'o zhes pa'i ming tsam gyis bzhag pa yin na legs bshad nyes bshad la sogs pa'i dbye ba med par 'gyur zhes rtsod pa dang /
yang de nyid las /
ci ste sgra'i don yin no zhe na /
de'i tshe ci yang khyad par med par ji ltar 'gyur /
bde ba la sogs pa'i so so rang gis rig par bya ba gang yin pa de dag kyang gang gi nang du bsdu bar 'gyur /
re zhig kun rdzob tu ni ma yin te /
de dag brjod du med pa'i phyir la /
kun rdzob kyi bden pa ni tha snyad gdags par bya ba yin pa'i phyir ro / /
zhes sogs kun rdzob sgra don yin na chos thams cad khyad par med par kun rdzob tu yod par khas blangs pa mi 'thad par 'gyur te /
bde ba la sogs pa rang rig gi myong bya brjod du med pa'i dngos po rnams sgra don ma yin pa'i phyir te /
sgra don ni ming brdas bzhag tsam yin pa'i phyir zhes rtsod pa dang /
yang de nyid las /
'on te snang ba dang rnam par brtag par bya ba'i don de dag gcig tu byas nas spyi'i rnam pa gzung ste de skad du brjod do zhes bya bar 'dod na ni de'i tshe don dam pa la yang thal bar 'gyur te /
de yang tshig gi ngo bor bzhag pas brjod par bya ba yin pa'i phyir ro / /
zhes sogs chos rnams kyi rang gi ngo bo dang de'i sgra don gnyis ka la thun mong du kun rdzob tu yod par 'jog na don dam bden pa yang kun rdzob yin par thal bar 'gyur zhes rtsod pa dang /
yang de nyid las /
ci ste skad cig las phan chad du mi gnas pa'i phyir mi brtan pa'i don ni kun rdzob kyi don no / /
de las bzlog pa rtag pa'i don ni don dam pa'o zhe na /
de lta yin na grub pa sgrub pa nyid de /
'di ltar khyed kyis kyang dngos po skad cig mar khas blangs la /
kho bo cag kyang der zad pas rtsod pa med do / /
de bzhin du kun rdzob kyi dngos po'i spyi'i mtshan nyid kyi ngo bo bdag med pa nyid la sogs pa'i chos nyid gang yin pa de don dam pa yin la /
de yang de bzhin gshegs pa rnams byung yang rung ma byung yang rung /
dus thams cad du mi 'gyur ba'i phyir rtag par 'dod do / /
zhes rang dus skad cig gnyis par mi gnas pa'i mi rtag pa rnams kun rdzob dang /
chos rnams kyi gnas @# / /
lugs mthar thug gzhan du mi 'gyur ba'i don ni don dam pa'o zhes kho bo cag la bsgrub na grub zin sgrub pa'i skyon du 'gyur bar rtsod pa dang /
yang de nyid las /
'on te mi bden pa'i don ni kun rdzob yin no zhe na /
de'i tshe ji ltar bden par 'gyur /
gcig la bden pa dang mi bden pa nyid phan tshun 'gal ba ni mi 'thad do / /
kun rdzob ni dngos po'i ngo bo ci yang rung ba zhig tu khas blangs bar bya dgos so / /
de lta ma yin na ji ltar des 'gro ba la bden pa zhes bya bar grub par 'gyur /
des khas len na ni dam bca' ba'i don bor ba yin no / /
zhes smig rgyu'i chu lta bu mi bden pa ni kun rdzob kyi don du 'jog na kun rdzob bden pa zhes pa'i bden pa bzhag tu med par 'gyur te /
gzhi gcig bden mi bden gnyis kar khas len du mi rung ba'i phyir dang /
kun rdzob bden pa zhes pa chos rnams kyis ngo bo gang rung zhig tu khas ma blangs na de 'gro ba la bden pa zhes bya bar grags pa mi 'thad par 'gyur la /
'gro ba la grags pa lta khas blangs na sngar gyi dam bca' nyams par 'gyur zhes rtsod pa dang /
yang de nyid las /
gzhan yang kun rdzob tshad ma'am tshad ma ma yin pa zhig tu 'gyur grang na /
gal te tshad ma yin na ni 'di ji ltar kun rdzob yin /
gal te tshad ma ma yin na ni 'di las ji ltar bdag med pa 'grub par 'gyur /
zhes sogs bdag med rtogs pa'i rigs shes lta bu kun rdzob tu yod par 'dod pa mi 'thad do / /
de 'dra ba de tshad ma ste mi bslu ba yin na kun rdzob tu grub pa mi 'thad la /
tshad ma min pa ste bslu ba yin na des bdag med sgrub mi nus pa'i phyir /
zhes rtsod pa sogs dum yod pa'i phyir /
gzhan yang don dam pa la rtsod pa dang bden gnyis gcig tha dad la rtsod pa sogs mang zhing /
de dag la ngo bo nyid med par smra bas lan btab tshul sogs kyang shin tu mang ste /
dbu ma snang ba las shes par bya'o /
kha cig na re /
lus kyi rnam rig la mig sogs dbang po lnga 'jog pa mi 'thad par thal /
rnam rig bco lnga gang rung la shes pa yin pas khyab pa'i phyir| der thal /
de bco lnga po gang rung yin na rnam shes tshogs brgyad gang rung yin pas khyab pa gang zhig /
de bco lnga po gang rung la dbus mtha' nas bshad pa'i rnam rig bzhi po gang rung yin pas khyab pa'i phyir /
rtags re re nas grub ste /
red mda' ba'i kun btus TIk+ka las /
rnam par rig pa 'di rnams rnam par shes pa brgyad kyis bsdus sa ma ma bsdus zhe na /
bsdus par rig par bya'o / /
ji ltar zhe na /
de la kun gzhi rnam par shes pas ni lus kyi rnam par rig pa dang /
des nye bar spyad par bya ba'i rnam par rig pa rnams bsdus par blta'o / /
zhes sogs dang /
de la rnam par rig pa bzhi po 'di rgyas par phye na yang lus dang lus can la sogs pa'i rnam par rig pa rnams su 'gyur la /
de rnams mdor bsdus na yang bzhi po 'di nyid du 'gyur ba'i phyir de rnams phan tshun gcig gis gcig bsdus par blta bar bya'o / /
zhes gsungs pa'i phyir na ma khyab ste /
der bsdus pa la de yin pas ma khyab pa'i phyir dang /
@# / /
bsdus tshul la'ang dum zhig yod pa'i phyir /
rtsa bar 'dod mi nus te /
rnam rig bco lnga gang rung la gzugs can yin min gnyis yod pa'i phyir te /
theg bsdus las /
gang rmi lam lta bu'i rnam par rig pa sna tshogs bstan pa de dag las mig gi rnam par shes pa la sogs pa'i rnam par rig pa rnams ni rnam par rig pa tsam nyid du rigs na /
mig la sogs pa'i rnam par rig pa gzugs can rnams ji ltar rnam par rig pa tsam nyid du blta zhe na /
de dag kyang lung dang rigs pas blta bar bya ste /
snga ma bzhin no / /
zhes dang /
'khrul ba'i rgyu dang 'khrul ba ni / /
gzugs kyi rnam par rig par 'dod / /
rnam par rig pa med na ni / /
gzugs can min dang gcig shos med / /
ces gsungs pa'i phyir /
khyab ste /
lung dang po'i mig la sogs pa'i rnam par rig pa gzugs can rnams zhes pa'i don grub pa'i phyir dang /
lung phyi mas kyang 'khrul ba'i rgyu gzugs ni gzugs kyi rnam rig dang| 'khrul ba rnam shes ni gzugs can ma yin pa'i rnam rig tu bshad nas yul gzugs kyi rnam rig med na yul can gzugs can ma yin pa'i rnam rig kyang mi 'byung bar gsungs pa'i phyir te /
bshad sbyar las /
'khrul ba'i rgyu ni gzugs su snang ba'i rnam par rig par 'dod do / /
'khrul ba ni gzugs can ma yin pa'i rnam par rig par 'dod do / /
de bas na gal te gzugs su snang ba gzugs can gyi rnam par rig pa med du zin na 'khrul pa gzugs can ma yin pa'i rnam par rig pa yang med par 'gyur te /
yul med pa'i yul can ni mi rung ngo / /
zhes gsungs pa'i phyir /
byas pa la kho na re /
lus kyi rnam rig la gzugs can gyi dbang po bzhag pa mi 'thad par thal /
de la dbang po gzugs can snang ba'i rnam shes bzhag dgos pa'i phyir te /
bshad sbyar las /
lus kyi rnam par rig pa ni dbang po gzugs can du snang ba ste /
de bzhin du 'og ma rnams la yang snang ba'i sgra sbyar bar bya'o / /
zhes gsungs pa'i phyir /
khyab ste /
dbang po kho rang bzhag na snang ba'i sgra sbyar ba'i dgos pa med pa'i phyir zer na /
rtags ma grub ste /
de dag shes pa yin pas snang ba'i sgra sbyar ba min gyi phyi don du ma grub par sems kyi bdag nyid tsam du grub pa'i phyir de ltar gsungs pa yin pa'i phyir te /
kun gzhi'i dka' 'grel las /
dbang po dang don 'di dag la 'dir rnam par rig pa zhes pa de dag shes rig gi ngo bor gyur pas de skad brjod pa yin nam zhe na /
ma yin te /
zhes gsungs pa'i phyir dang /
theg bsdus las kyang /
ji ltar rnam par rig pa 'di dag rnam par rig pa tsam nyid du gnas par 'gyur zhe na /
mdor bsdus na rnam pa gsum gyis te /
de tsam du zad pas ni don med pa dang /
gnyis kyis ni rnam par rig pa rgyu mtshan dang lta ba dang bcas pa'i phyir ro / /
sna tshogs cig car 'byung bas ni sna tshogs kyi rnam par 'byung ba'i phyir te /
zhes dang /
de tsam gnyis dang sna tshogs nyid / /
rnal 'byor pa rnams rtogs par 'dod / /
sems @# / /
tsam la ni zhugs gyur pa / /
de dang bral na de phyir yang / /
zhes gsungs pa'i phyir ro / /
kha cig na re /
theg bsdus las bshad pa'i rnam rtog bcu po gang rung la rnam rtog yin pas khyab par thal /
kun btags 'dogs byed kyi rtog pa thams cad der bsdus par bshad pa'i phyir nam khyab ste /
rnam rtog min kyang rnam rtog gi sgras bstan pa kun gzhi'i rnam shes lta bu du ma yod pa'i phyir /
der thal /
rnam rtog gi rtsa ba yin pas kun gzhi ni rtsa ba'i rnam rtog dang /
rnam rtog gi rgyu mtshan yin pas gzugs sogs rnam rig ni mtshan ma'i rnam rtog dang /
rten dang bcas pa'i rnam shes tshogs bdun ni mtshan mar snang ba'i rnam rtog dang /
gzugs sogs mtshan ma'i rnam rtog rnams gnas skabs gzhan du 'gyur ba ni mtshan mar 'gyur ba'i rnam rtog dang /
mig gi rnam par shes pa sogs mtshan mar snang ba'i rnam rtog rnams gnas skabs gzhan du 'gyur ba ni mtshan mar snang bar 'gyur ba'i rnam rtog dang /
dam pa dang dam pa ma yin pa'i chos kyi tshig gi rjes su 'brang ba'i rnam rtog ni gzhan gyis bstan pa'i rnam rtog dang /
phyi rol pa'i rgyud kyi dam pa min pa'i chos nyan pa las byung ba'i rnam rtog ni tshul bzhin ma yin pa'i rnam rtog dang /
nang pa sangs rgyas pa'i rgyud kyi dam pa'i chos nyan pa las byung ba'i rnam rtog ni tshul bzhin gyi rnam rtog dang /
lta ngan drug cu rtsa gnyis dang mtshungs ldan gyi rnam rtog ni mngon par zhen pa'i rnam rtog dang /
dngos med kyi mtshan ma'i rnam g.yeng la sogs ba bcu ni rnam par g.yeng ba'i rnam rtog dang bcu yod pa'i phyir /
rnam par g.yeng ba'i rnam rtog bcu yang bshad du yod de /
phung po med par zhen pa'i dngos med mtshan ma'i rnam g.yeng /
rtag gcig rang dbang can gyi bdag yod par zhen pa'i dngos po'i mtshan ma'i rnam g.yeng gnyis ni gang zag gi bdag la brten pa dang /
gzung 'dzin rdzas tha dad du zhen pa'i sgro 'dogs kyi mtshan ma'i rnam g.yeng /
gzhan dbang med par zhen pa'i skur 'debs kyi mtshan ma'i rnam g.yeng /
gzhan dbang dang de'i chos nyid ldog pa gcig tu 'dzin pa'i gcig tu rtog pa'i mtshan ma'i rnam g.yeng /
de gnyis ngo bo tha dad du 'dzin pa'i tha dad du rtog pa'i mtshan ma'i rnam g.yeng /
gzugs zhes pa'i ming gi brjod bya bden grub tu 'dzin pa'i ngo bo nyid du rtog pa'i mtshan ma'i rnam g.yeng /
skye 'gag la sogs pa'i ming gi brjod bya bden grub tu 'dzin pa'i khyad par du rtog pa'i mtshan ma'i rnam g.yeng /
gzugs zhes pa'i ming ji ltar btags pa de dag thos pa na brjod bya'i don du snang ba'i blo 'khrul med du 'dzin pa'i ming ji lta ba bzhin du don du rtog pa'i mtshan ma'i rnam g.yeng /
gzugs la sogs pa'i don dmigs pa na ji ltar dmigs pa bzhin du de'i ming du snang ba'i blo 'khrul med du 'dzin pa'i don ji lta ba bzhin du ming du rtog pa'i mtshan ma'i rnam g.yeng ste brgyad po chos kyi bdag la brten pa dang bcu yod pa'i phyir /
kha cig na re /
kun btags ming sogs chos lngar ma bsdus par bshad pa mi 'thad par thal /
rgyu mtshan la 'dus ma@# / /
byas yod par bsdu ba las bshad par legs bshad snying por gsungs pa'i phyir zer na dpyad dgos pa zhig yin te /
bsdu ba las /
rgyu mtshan gang zhe na /
mngon par brjod pa'i tshig gi gnas su gyur pa'i dngos pa gang yin pa'o / /
zhes dang /
legs bshad snying por /
kun btags dngos por med pas chos bzhi ma yin la /
rtog pas btags pa tsam du zad pas de bzhin nyid kyang ma yin no / /
zhes gsungs pa'i phyir /
gzhan yang /
rgyu mtshan ni kun btags pa'i gzhi dang /
ming ni brjod du med pa'i dngos po rnams ming brda bzhin du go bar byed pa dang /
rnam rtog ni khams gsum ga'i gnyis snang 'khrul rtog dang /
yang dag pa'i ye shes ni mnyam bzhag rnam par mi rtog pa'i ye shes dang /
de bzhin nyid ni de'i yul stong nyid la bshad do / /
gzhan yang /
'khrul pa'i rgyu ni 'khrul ba ste / /
de yi rgyu ni gnas ngan len / /
de bas 'khrul ba de yi rgyu / /
rang bzhin zhi ba de shes pa / /
zhes pas chos lnga bstan tshul dang /
gser las brdungs byas 'dra zhing padma rgyas pa bzhin / /
bkres pas nyen pa g.yos legs /
bzas za ba 'dra / /
'phrin yig legs pa thos 'dra rin chen sgom phye lta'i / /
chos de 'dir bshad pa yang dga' ba'i mchog bskyed do / /
zhes dpe lnga dang sbyor tshul sogs kyang rgyas par gzhan las shes par bya'o / / / /
gnyis pa dbum pa'i lugs kyi bden gnyis kyi rnam bzhag bshad pa la /
rang rgyud pa'i lugs dang /
thal 'gyur ba'i lugs bshad pa gnyis /
dang po ni /
rtsa she las /
sangs rgyas rnams kyis chos bstan pa / /
bden pa gnyis la yang dag brten / /
zhes sogs dang /
dbu ma snying po las /
bden pa gnyis la nyer brten nas /
sangs rgyas rnams kyis chos bstan te / /
'jig rten kun rdzob bden pa dang / /
don dam nyid kyi bden pa'o / /
zhes dang /
bden gnyis las /
kun rdzob dang ni dam pa'i don / /
bden gnyis thub pas gsungs pa la / /
ji ltar snang ba 'di kho na / /
kun rdzob gzhan ni cig shos yin / /
zhes gsungs /
de dag gi don bshad pa la /
spyi don dang /
mtha' dpyad pa gnyis /
dang po la /
bden pa gnyis spyi'i rnam bzhag dang /
so so'i don bshad pa gnyis /
dang po la /
shes bya bden gnyis kyi dbye gzhi yin te /
yab sras mjal ba'i mdo bslab btus su drangs pa las /
'di ltar de bzhin gshegs pas kun rdzob dang don dam pa gnyis thugs su chud de /
shes par bya ba yang kun rdzob dang don dam pa'i bden pa 'dir zad de /
de yang bcom ldan 'das kyis stong pa nyid du rab tu gzigs /
rab tu mkhyen /
legs par mngon du byas pas de'i phyir thams cad mkhyen pa zhes bya'o / /
zhes gsungs pa'i phyir te /
shes par bya ba zhes pas dbye gzhi dang /
'dir zad de zhes pas bden pa gnyis su grangs nges pa dang /
bden pa gnyis ka de bzhin gshegs pas thugs su chud pa'i phyir thams cad mkhyen par bstan la /
de yang @# / /
stong nyid rtogs pa tsam ma yin par mngon sum du rtogs pa dang /
chos nyid mngon sum du rtogs pa'i blos chos can ma gzigs pa ma yin par blo gcig gis bden pa gnyis ka mngon sum du rtogs pa dang /
de yang dus res 'ga' tsam ma yin par stong pa nyid la slar mi ldang bar mnyam par bzhag pa'i phyir /
rab tu gzigs rab tu mkhyen /
legs par mngon du byas zhes gsungs so / /
shes bya la kun rdzob bden pa dang don dam bden pa gnyis su phye ba de phung gsum sel ba'i grangs nges yin te /
de ltar lung rigs gnyis kyis grub pa'i phyir te /
de la lung ni yab sras mjal ba'i mdo sngar drangs pa dang /
yang mdo las /
'jig rten mkhyen pas gzhan la ma gsan par / /
bden pa 'di gnyis nyid kyis ston par mdzad / /
gang zhig kun rdzob de bzhin don dam ste / /
bden pa gsum pa gang yang ma mchis so / /
zhes dang /
'jug 'grel las kyang /
de bzhin du bden pa gzhan gang cung zad cig yod pa de yang ci rigs bar bden pa gnyis kyi khongs su gtogs pa kho nar nges par bya'o / /
zhes sa bcu pa'i mdo las mtshan nyid kyi bden pa dang rnam par dbye ba'i bden pa dang phye ste rtogs pa'i bden pa la sogs pa bden pa'i ming can mang du gsungs pa rnams bden pa gnyis su 'dus par gsungs pa rnams so / /
rigs pa ni /
gzhi gang zhig brdzun pa bslu ba'i don du yongs su bcad na mi bslu ba'i bden pa yin pa rnam par gcod dgos pa'i phyir bslu mi bslu ni phan tshun spangs 'gal yin la /
des na de gnyis shes bya thams cad la khyab dgos pa'i phyir gnyis ka dang gnyis ka ma yin pa'i phung gsum sel ba yin te /
dbu ma snang ba las /
phan tshun spangs te gnas pa'i mtshan nyid kyi chos dag ni /
cig shos dgag pa dang gzhan sgrub pa med na med pa yin pa'i phyir gnyis ka ma yin pa'i phyogs su rtog pa yang rigs pa ma yin no / /
zhes dang /
gang zhig yongs su gcod pa gang rnam par bcad pa med na med pa de gnyis ni /
phan tshun spangs te gnas pa'i mtshan nyid yin no / /
gang dag phan tshun spangs te gnas pa'i mtshan nyid yin pa de dag ni /
rnam pa thams cad la khyab par byed pa dag yin no / /
gang dag rnam pa thams cad la khyab par byed pa yin pa de dag ni /
phung po gzhan sel bar byed pa dag yin te /
dper na lus can dang lus can ma yin pa la sogs pa'i bye brag lta bu'o / /
zhes gsungs so / /
phye ba'i don la yang /
bye mdog nyis kas bden gnyis ngo bo tha dad du khas blangs shing /
sems tsam pas bden gnyis ngo bo tha dad du dngos su khas ma blangs kyang /
don gyis khas blangs par song ba yin te /
bden pas stong pa dang rang 'bras bskyed pa'i bya ba byed nus pa gnyis gzhi gcig gi steng du gzhi mthun du 'du mi rung bar khas blangs pa'i phyir dang /
bar chad med rtse'i dmigs rnam mi 'thad par thal pa'i klan ka bcu drug 'god pa'i sems tsam pa yod pa'i phyir /
khyab ste /
de dag bden gnyis 'gal bar smra ba @# / /
rnams rgol ba'i klan ka yin par bshad pa'i phyir /
mngon rtogs rgyan las /
'di la ni /
rab tu smra rnams brgyud mar rgol / /
zhes dang /
rnam bshad snying po rgyan las /
dmigs rnam 'di la ni bden gnyis 'gal bar rab tu smra ba rnams gcig nas gcig tu brgyud par dmigs rkyen yin na bden par grub la /
bden par med na dmigs rkyen du 'gal lo zhes rgol ba'i phyir /
zhes gsungs so / /
der ma zad dngos smra ba thams cad kyis bden pa gnyis ldog pa gcig tu don gyis khas blangs par song ba yin te /
de dag gis dngos po bden par grub par khas len pa'i phyir /
khyab ste /
dngos po bden par grub na de nyid dngos po'i gshis lugs su 'gyur bas de las ldog pa tha dad pa'i gnas lugs mi srid ba zhig dgos pa'i phyir /
des na so so skye bos kyang gnas lugs mngon sum du rtogs par thal ba dang /
gnas lugs mthong ba'i don du 'bad pa don med par thal ba la sogs pa bden pa gnyis ldog pa gcig pa 'gog pa'i rigs pa rnams kyang gzhan dbang bden grub tu khas blangs pa la gnod byed yin pa'i phyir dang /
gsung rab dgongs 'grel dang bcas pa las bden gnyis ldog pa gcig dang ngo bo tha dad 'gog pa'i rigs pa mang du gsungs pa rnams gtso bor snang tshul ltar du gnas lugs mthar thug 'dzin pa dang /
bden pas stong pa dang bya ba byed nus gnyis gzhi mthun du 'du mi rung bar 'dzin pa'i blo lhan skyes kyi zhen yul 'gog par shes par bya dgos kyi /
grub mtha'i sgro btags 'gog pa ni lhan skyes 'gog pa'i yan lag yin par gsungs pa'i phyir ro / /
gzhan yang /
mdo sde dgongs 'grel las bden gnyis gcig tha dad gang yang ma yin par gsungs pa'i don bshad pa la /
tha snyad pa'i tshad mas dgag pa byed tshul dang /
don dam pa'i tshad mas dgag pa byed tshul gnyis /
dang po la gnyis las /
ngo bo tha dad pa 'gog pa ni /
shes par bya ba 'di chos can gzugs kyi chos nyid rtogs pa'i tshad mas gzugs bden grub tu 'dzin pa'i blo la dngos su mi gnod par thal /
gzugs dang gzugs kyi chos nyid gnyis ngo bo tha dad yin pa'i phyir /
dper na /
la la me yod par rtogs pa'i tshad mas mtsho la me yod par 'dzin pa'i sgro 'dogs la mi gnod pa bzhin /
dgongs 'grel blo gros shin tu rnam dag gi le'u las /
gal te 'du byed kyi mtshan nyid dang don dam pa'i mtshan nyid tha dad pa yin par gyur na ni /
des na bden pa mthong ba rnams kyang 'du byed kyi mtshan ma dang ma bral bar 'gyur /
'du byed kyi mtshan ma dang ma bral ba'i phyir bden pa mthong ba mtshan ma'i 'ching ba las rnam par grol bar yang mi 'gyur /
mtshan ma'i 'ching ba las rnam par ma grol na gnas ngan len gyi 'ching ba las kyang rnam par ma grol bar 'gyur /
'ching ba de gnyis las rnam par ma grol na bden pa mthong bas grub pa dang bde ba bla na med pa'i mya ngan las 'das pa 'thob par yang mi 'gyur /
bla na med pa yang dag par rdzogs pa'i byang chub mngon par rdzogs @# / /
par 'tshang rgya bar yang mi 'gyur ro / /
zhes gsungs pa'i phyir /
'di yi mtshan ma dang gnas ngan len gyi 'ching ba gnyis kyi khyad par yod de /
lam rim las /
de la gnas ngan len ni /
yul can phyin ci log gong nas gong du skyed pa'i nus pa sems rgyud la gnas pa'i bag chags dang /
mtshan ma ni yul phyin ci log la mngon par zhen pa snga phyir 'byung ba bag chags de gso ba dang /
snga ma lhag mthong gi sa spong la /
phyi ma zhi gnas kyis spong bar sher phyin man ngag tu bshad do / /
zhes gsungs pas so / /
de chos can /
gzugs bden stong de gzugs kyi gnas lugs mthar thug ma yin par thal /
gtan tshig snga ma de'i phyir /
dper na /
bum pa snam bu'i gnas lugs min pa bzhin /
dgongs 'grel las /
gal te 'du byed kyi mtshan nyid dang don dam pa'i mtshan nyid tha dad pa yin par gyur na'ang /
des na 'du byed kyi mtshan nyid thams cad la don dam pa'i mtshan nyid spyi'i mtshan nyid du 'gyur ba ma yin par 'gyur ro / /
zhes so / /
de chos can /
gzugs la bden grub kyi spros pa bkag tsam gzugs kyi chos nyid ma yin par thal /
gtan tshigs snga ma de'i phyir /
dper na /
bum med snam bu'i chos nyid min pa bzhin /
de nyid las /
gal te 'du byed kyi mtshan nyid dang don dam pa'i mtshan nyid tha dad pa yin par gyur na ni /
des na 'du byed rnams kyi bdag med pa tsam dang /
ngo bo nyid med pa tsam nyid don dam pa'i mtshan nyid yin par yang mi 'gyur /
zhes so / /
de chos can /
sangs 'phags kyis gzugs bden grub tu gzigs shing bden stong logs su gzigs par thal /
gtan tshigs snga ma de'i phyir /
dper na /
sangs 'phags kyis gzugs dngos por gzigs shing dngos med logs su gzigs ba bzhin /
de nyid las /
kun nas nyon mongs pa'i mtshan nyid dang rnam par byang ba'i mtshan nyid kyang dus gcig tu mtshan nyid tha dad du grub par 'gyur ro / /
zhes gsungs pa'i phyir /
'di 'dra'i thal 'gyur bzhi ka sgrub byed 'phen pa'i thal 'gyur yang dag yin te /
bden gnyis dar TIka las /
thal ba bzhi ka gtan tshigs yang dag 'phen pa'i thal ba yin no / /
zhes gsungs so / /
bden gnyis ldog pa gcig pa 'gog pa ni /
shes bya 'di chos can /
so so skye bos gzugs mngon sum du rtogs pa ltar gzugs bden stong yang mngon sum du rtogs par thal /
gzugs dang gzugs bden stong ldog pa gcig yin pa'i phyir /
de skad du /
dgongs 'grel blo gros rnam dag gi le'u las /
gal te 'du byed kyi mtshan nyid dang don dam pa'i mtshan nyid tha dad pa ma yin par gyur na ni /
des na byis pa so so skye bo thams cad bden pa mthong ba yin par yang 'gyur /
so so skye bo kho nar gyur bzhin du grub pa dang bde ba bla na med pa'i mya ngan 'das pa 'thob par yang 'gyur /
bla na med pa yang dag par rdzogs pa'i byang chub mngon par rdzogs par 'tshang rgya bar yang 'gyur ro / /
zhes gsungs pa'i phyir /
de chos can /
gzugs la dmigs nas @# / /
chags sogs nyon mongs skye ba ltar gzugs kyi chos nyid la dmigs nas kyang chags sogs nyon mongs skye bar thal /
gtan tshigs snga ma de'i phyir /
de nyid las /
gal te 'du byed kyi mtshan nyid dang don dam pa'i mtshan nyid tha dad pa ma yin par gyur na ni /
des na ji ltar 'du byed kyi mtshan nyid kun nas nyon mongs pa'i mtshan nyid du gtogs pa de bzhin du don dam pa'i mtshan nyid kyang kun nas nyon mongs pa'i mtshan nyid du gtogs par 'gyur ro / /
zhes so / /
de chos can /
gzugs kyi chos nyid la rnam pa mi 'dra ba'i dbye ba med pa ltar gzugs la yang rnam pa mi 'dra ba'i dbye ba med par thal /
gtan tshigs snga ma de'i phyir /
de nyid las /
gal te 'du byed kyi mtshan nyid dang don dam pa'i mtshan nyid tha dad pa ma yin par gyur na ni /
des na ji ltar don dam pa'i mtshan nyid 'du byed kyi mtshan nyid thams cad la bye brag med pa de bzhin du 'du byed kyi mtshan nyid thams cad kyang bye brag med pa dang /
zhes so / /
de chos can /
gzugs mngon sum du rtogs pa las gzhan du gzugs kyi gnas lugs 'bad pas btsal mi dgos par thal /
gtan tshigs snga ma de'i phyir /
de nyid las /
rnal 'byor pa dag 'du byed rnams la ji ltar mthong ba dang ji ltar thos pa dang ji ltar bye brag phyed pa dang ji ltar rnam par shes pa las gong du don dam pa yongs su 'tshol bar yang mi 'gyur ro / /
zhes gsungs pa'i phyir /
thal ba bzhi ka sngar ltar bzlog pa 'phen par bden gnyis dar TIka las bshad do / /
thal 'gyur gyi dam bca' la gnod pa ni rim pa bzhin du 'bad pa med par grol bar thal ba dang /
'bad kyang mi grol bar thal ba dang /
dbang po la brten pa'i rnam par shes pa'i tshogs lnga mi 'thad par thal ba dang /
'khor ba las grol ba'i lam thog ma med pa nas ldan par thal ba'o / /
yig char ngo bo tha dad 'gog pa'i skabs su lam bsgoms pa don med du thal bar gsungs pa dang /
gcig pa 'gog pa'i skabs su nyon mongs spong ba ltar chos nyid spong bar thal ba sogs dbu ma'i man ngag gi 'grel pa ltar gsungs pa ni /
dgongs 'grel gyi tshig zin dang bden gnyis dar TIka sogs las bshad pa dang mi 'dra bar snang bas dpyad dgos shing| bden med rtogs pa'i blos bden 'dzin zil gyis mi non par thal ba dang /
sangs rgyas kyis mtshan ma'i 'ching ba dang gnas ngan len gyi 'ching ba ma spangs par thal ba gnyis skyon so sor bgrangs pa'ang dpyad dgos te /
sangs rgyas kyis 'ching ba gnyis ma spangs par thal ba ni thal ba snga ma'i dam bca' la gnod byed du gsungs pa yin gyi skyon logs su gsungs pa ma yin pa'i phyir /
gnyis pa don dam pa'i tshad mas dgag pa byed tshul ni /
dgongs 'grel las bden gnyis gcig dang tha dad gang yang ma yin par gsungs pa'i don ldog pa gcig dang ngo bo tha dad 'gog pa kho nar bshad dgos sam zhen ma yin te /
'di'i don bden gnyis bden par grub pa'i gcig dang tha dad gang yang ma yin pa la byed @# / /
par dbu ma snang ba las gsungs pa'i phyir dang /
de ltar na gcig tha dad 'gog pa'i rigs pa rnams kyang bden grub 'gog pa la sbyor tshul shes dgos pa'i phyir /
bden gnyis kyi rnam bshad snying po gsal byed las /
dbu ma snang bar mdo'i don 'du byed dang de'i don dam pa gnyis gcig dang tha dad gang du yang bden par ma grub par? sgrub par gsungs pa ltar rang rgyud pa rnams kyis bzhed dgos la /
de ltar na bden gnyis bden grub 'gog pa'i rigs pa dgos pa'i phyir dang /
ngo bo tha dad dang ldog pa gcig pa sngar bshad pa ltar tha snyad pa'i tshad mas dgag nus pas /
snga ma kha cig gis sngar gyi rigs pa de tsam las ma bshad pa ni mdo sde dgongs 'grel gyi nus pa legs bar rtogs ba min no / /
zhes gsungs pa'i phyir /
gzhan yang /
mdo dang bstan bcos nas bden gnyis gcig dang tha dad gang yang min par gsungs pa thams cad ldog pa gcig dang ngo bo tha dad ma yin pa'i don du 'chad dgos pa ma yin te| 'ga' zhig ni bden grub kyi gcig dang tha dad ma yin pa la dgongs la /
'ga' zhig ni ldog pa gcig dang ngo bo tha dad gang yang ma yin pa la byed dgos pa'i phyir te /
lam rim chung ngu las /
gzhung 'ga' zhig las bden gnyis gcig dang tha dad gang yang min par gsungs pa'i kha cig ni rang bzhin gyis grub pa'i gcig tha dad la dgongs la /
kha cig ni ngo bo tha dad pa dang ldog pa gcig pa gnyis ka min pa la dgongs so / /
zhes gsungs pa'i phyir /
bden pa gnyis ngo bo gcig la ldog pa tha dad pa yin te /
de gnyis la ngo bo yod pa gang zhig /
yod na gcig dang tha dad gang rung yin dgos pa'i phyir dang /
de gnyis ngo bo tha dad pa ni shin tu mi rigs pa'i phyir /
dang po grub ste /
'jug pa las /
dngos kun yang dag brdzun pa mthong ba yis / /
dngos rnyed ngo bo gnyis ni 'dzin par 'gyur / /
zhes dang /
'jug 'grel las /
dngos po thams cad kyi rang gi ngo bo rnam pa gnyis nye bar bstan te /
'di lta ste kun rdzob dang don dam pa'o / /
zhes gsungs pa'i phyir dang /
rnam bshad dgongs pa rab gsal las /
'dis ni myu gu lta bu gcig gi ngo bo la yang phyen kun rdzob yin pa dang /
don dam yin pa'i ngo bo gnyis yod par ston gyi myu gu'i ngo bo gcig nyid so skye dang 'phags pa la ltos nas bden pa gnyis su ston pa gtan min no / /
de ltar byas na ngo bo med pa'i chos mi srid pas /
gzhi grub pa yin na ngo bo gcig dang tha dad las mi 'da' la /
zhes gsungs pa'i phyir /
gnyis pa grub ste /
lam rim las /
bden gnyis ngo bo gcig min na ngo bo tha dad du shin tu yang mi rigs pas de gnyis la ngo bo med pas med par 'gyur te /
zhes dang /
myu gu lta bu de rang gi don dam dang ngo bo tha dad yin na /
de rang gi bden stong dang yang ngo bo tha dad pas /
myu gu bden grub tu 'gyur bas ngo bo tha dad min pas ngo bo gcig pa yin no / /
zhes gsungs pas so / /
gzhan yang /
bden pa gnyis ngo bo gcig la ldog pa tha dad pa yin te /
de gnyis ngo bo gcig pa@# / /
gang zhig /
ldog pa 'am gzhan sel ltos nas tha dad yin pa'i phyir /
dang po grub ste /
byang chub sems 'grel las /
kun rdzob las ni tha dad par / /
de nyid dmigs pa ma yin te / /
kun rdzob stong pa nyid du bshad / /
stong nyid kho na kun rdzob yin / /
med na mi 'byung nges pa'i phyir / /
byas dang mi rtag dag bzhin no / /
zhes gsungs pa'i phyir /
khyab ste /
tshigs bcad dang pos kun rdzob las ngo bo tha dad pa'i stong nyid yod pa ma yin te /
kun rdzob rnams bden pas stong par bshad pa'i phyir dang /
bden pas stong pa nyid kyang gzhi kun rdzob la 'jog pa'i phyir zhes pa dang /
rkang pa phyi ma gnyis kyis de ltar yin pas med na mi 'byung bas 'brel ba nges la /
de yang bdag nyid gcig pa'i 'brel ba yin pas byas pa dang mi rtag pa bzhin du ngo bo gcig par bstan pa'i phyir /
'dir stong pa nyid stong pa nyid lta bu la zhib cha dgos so / /
rtags gnyis pa grub ste /
bden pa gnyis ngo bo gcig yin kyang gcig gi dngos ming gis gcig shos thun mong ma yin par go bar mi nus pas dngos ming tha dad kyis so sor brjod dgos pa ltar rtog pas kyang so sor 'dzin dgos pa'i phyir /
khyab ste /
ldog pa tha dad kyi don de yin pa'i phyir /
rnam 'grel las /
gang phyir dngos kun rang bzhin gyis / /
rang rang ngo bo la gnas phyir / /
mthun dngos gzhan gyi dngos dag las / /
ldog pa la ni brten pa can / /
de phyir gang dang gang las don / /
ldog pa de yi rgyu can gyi / /
rigs dbye de yi khyad par gyis / /
rtogs 'gyur ba dag rab tu byed / /
de phyir khyad par gang zhig chos / /
gang gis go bar 'gyur ba de / /
de las gzhan gyis nus ma yin / /
des na tha dad rnam par gnas / /
zhes gsungs pa'i phyir dang /
rnam 'grel TIka chen rigs pa'i rgya mtsho las /
sgra lta bu gcig la yang sgra ma yin pa'i shes bya ji snyed yod pa de snyed kyi grangs dang mnyam pa'i de dag las log pa'i ldog pa yod cing /
ldog pa de dag kyang gcig brjod pa'i sgras ldog pa gzhan dag go bar mi nus pa'i phyir /
ldog pa de snyed kyi grangs dang mnyam pa'i sgra rtog 'jug dgos pa yin no / /
zhes dang /
de lta bu'i ldog pa'i khyad par gang zhig byas pa zhes brjod pa lta bu'i ming gis chos gang gi thun mong ma yin par go bar 'gyur ba de /
mi rtag pa zhes pa lta bu'i ming gis chos gzhan gyi thun mong ma yin par go bar nus pa ma yin zhing /
de bzhin du ldog pa'i chos gzhan rnams la yang mtshungs pa des na /
sgra'i steng gi ldog pa'i chos de dag brjod par byed pa'i sgra thams cad kyang don tha dad par rnam par gnas pa yin la /
de'i phyir de dag 'dzin par byed pa'i rtog pa ji snyed pa de dag kyang snang yul tha dad par gnas pa yin pas sgra lta bu'i dngos po gcig la yang sgra rtog du ma 'jug pa don yod pa yin no / /
zhes bya ba 'di nyid kyis sgra rtog thams cad sel ba'i yul can yin par bstan pa yin la /
zhes gsungs pa'i phyir /
gzhan yang /
byas pa dang mi rtag pa lta bu ngo bo gcig pa'i chos de nyid ldog pa tha dad @# / /
du grub pa la ldog pa tha dad pa'i cha de dngos po'i gnas tshod du ma song ba'i sgro btags yin par grub dgos shing /
de grub pa la de gnyis ldog pa tha dad du 'byed pa'i rtog pa'i snang yul dngos po ma yin par grub dgos la /
de la yang sgra rtog sgrub 'jug yin pa khegs shing /
sel 'jug yin par grub pa la rag las pa yin te /
rgyu mtshan de'i phyir yig char bden gnyis ldog pa tha dad du sgrub pa'i skabs su /
rnam 'grel las| dngos po'i ngo bo nyid gcig phyir / /
ngo bo tha dad blo gang las / /
zhes sogs gzhan sel khas mi len par sgra rtog dngos dbang gis 'jug par 'dod pa'i lugs la spyi dang gzhi mthun sogs tha snyad thams cad mi 'thad par ston pa'i lung dang /
shes la yod pa'i don de rnams / /
'di ltar ldog pa'i ngo bo can / /
zhes sogs rtog pa'i snang tshul gyi khyad par gyis spyi gzhi mthun sogs kyi tha snyad byed tshul ston pa'i lung dang /
de yis ji ltar kun btags pa /
de ni dam pa'i don du med / /
ces sogs spyi 'dzin rtog pa'i snang yul don dam par med par ston pa'i lung rnams drangs nas bsgrubs pa'i phyir dang /
sgra rnams kyis ni brdar btags ston / /
de ni tha snyad ched du byas / /
zhes sogs de min rnam par bcad pa'i gzhan sel la ma ltos par gsal ba rang mtshan kho na brda sbyor ba'i yul du mi rung bar ston pa'i lung yang drangs pa'i phyir /
de dag rgyas par rnam 'grel TIka chen rigs pa'i rgya mtsho dang rnam bshad thar lam gsal byed sogs las shes dgos shing /
'dir yig char drangs pa'i lung de dag gi tshig don tsam bkod la /
grangs can pa na re /
gsal ba rnams gnas skabs tha dad kyang /
spyi gtso bo'i ngang du rang bzhin gcig yin zer /
de 'gog pa ni /
TIka chen ltar na /
ba lang gi spyi rtag dngos cha med de dang ba lang gi gsal bdag rdzas gcig yin na gcig yin dgos te /
spyi de'i rdzas la cha shas med pa'i phyir /
des na ba lang gi spyi gsal gnyis ngo bo 'am rnam pa tha dad pa'i blo'i yul ma yin par thal /
ba lang gi spyi dngos po'i rang bzhin dang ba lang gi gsal ba'i ngo bo gnyis cha med gcig yin pa'i phyir /
'dod na /
spyi gsal la sgra yang tha dad du 'jug par mi 'gyur bas /
gzhi mthun gyi sgra blo'i tha snyad thams cad rgyun chad par 'gyur te /
rang nyid dang rang nyid gzhi mthun pa mi srid pa'i phyir /
zhes ston par /
dngos po'i ngo bo gcig nyid phyir / /
ngo bo tha dad blo gang las /
zhes so / /
ba lang gi spyi rtag dngos cha med de dang ba lang dkar zal gcig yin na spyi de nyid ba lang nag sgur la rjes su 'gro ba'i spyir mi 'gyur bas /
spyi'i tha snyad thams cad rgyun chad par 'gyur la /
gal te spyi de ba lang dkar zal dang gcig yin kyang ba lang nag sgur gyi spyir 'gyur na /
ba lang gi spyi gtso bo chos can /
ba lang nag sgur la rjes su 'gro ba dang de las ldog pa gnyis ka yin par thal /
khyod ba lang nag sgur gyi spyi yang yin /
ba lang dkar zal dang gcig @# / /
kyang yin pa'i phyir /
'dod mi nus te /
don gcig ni gzhi gcig la rjes su 'gro ldog gnyis ka'i spyod yul can du rung ba ma yin pa'i phyir /
zhes ston par /
gcig ni rjes su 'gro ldog gi /
don gcig spyod yul can ma yin / /
zhes so / /
thar lam gsal byed ltar na /
sngo ser gnyis ngo bo tha dad du blo ma 'khrul ba la snang ba ma yin par thal /
sngon po'i rang bzhin dang ser po'i rang bzhin gnyis cha med gcig yin pa'i phyir| ma khyab na /
sngon po'i rang bzhin de ser po'i rang bzhin la rjes su 'gro ba dang ldog pa gnyis ka yin par thal /
blo ma 'khrul ba la rang bzhin so sor dmigs /
de gnyis rang bzhin gcig yin pa'i phyir /
'dod mi nus te| don gcig ni gzhi gcig la rjes su 'gro ldog gnyis ka'i spyod yul can du rung ba ma yin pa'i phyir /
zhes ston par /
dngos po'i ngo bo gcig nyid phyir / /
sogs byung /
rtog pa'i snang tshul gyi khyad par gyis spyi dang gzhi mthun gyi tha snyad byed tshul yod de /
sha shug la sogs pa'i shing gsal rang mtshan pa rnams shing min pa las log pa'i ngo bo can du mtshungs pas de dag rtog pa la tha dad min pa'am rigs gcig pa lta bur snang la /
rtog pa la snang ba'i don de rnams la spyi'i spyod yul can gyi shes rjod kyis spyi'i tha snyad rgyas par byed cing /
shing min las log pa'i ngo bo can gyi ba la sha de nyid rtog pa la shing min las log par snang bar ma zad ba la sha ma yin pa las log par yang snang la /
de ltar snang ba'i don de rnams la gzhi mthun spyod yul can gyi shes rjod kyis gzhi mthun gyi tha snyad rgyas par byed pa'i phyir dang /
tha snyad de dag kyang nor ba'am 'khrul ba'i don can yin pa'i phyir /
zhes ston par /
shes la yod pa'i don de rnams / /
'di ltar ldog pa'i ngo bo can / /
des na tha dad min lta bur / /
de nyid gzhan las log par yang / /
snang ste de la spyi dang ni / /
gzhi mthun spyod yul can dag gi /
shes pa dang ni rjod pa yis / /
tha snyad nor don can rgyas byed / /
ces so / /
shing gi spyi 'dzin rtog pa de yis ji ltar kun btags pa shing min las log par snang ba de ni don dam par ma grub ste de shing gsal rang mtshan dang rdzas gcig dang tha dad gang du yang med pa'i phyir /
snang ba de shing gsal rang mtshan dang rdzas gcig tu med de /
sha shug la sogs pa'i shing gsal rnams ni phan tshun rjes su mi 'gro ba'i phyir /
de shing gsal rang mtshan dang rdzas tha dad du med de /
shing gsal rang mtshan la rjes su 'gro ba'i spyi don gzhan ni blo ma 'khrul ba la mi snang ba'i phyir /
zhes ston par /
de yis ji ltar kun btags pa / /
de ni dam pa'i don du med / /
gsal ba rnams ni rjes mi 'gro / /
rjes 'gro gzhan ni snang ba med / /
ces so / /
gzhan yang /
de min rnam par bcad pa'i gzhan sel lam ltos par gsal ba rang mtshan kho na la brda sbyor ba ma yin te /
de yin na dkar zal la ba lang gi brda sbyar ba'i tshe /
ngo sogs 'dus pa'i gong bu ma yin pa rnam par bcad pa'i gzhan sel la brda ma byas par dkar zal gyi rdzas @# / /
gcig pu de la ba lang gi brda byas par 'gyur zhing /
de ltar brda dus kyi dkar zal rang mtshan de phyis tha snyad kyi dus su 'ong dgos pa la /
tha snyad kyi dus su sngar brda byed pa'i dus kyi dkar zal rang mtshan de 'gags nas med pa'i phyir /
de'i rgyu mtshan yang /
sgra rnams kyis ni rang gang la brdar btags pa'i don de ston la /
brda de ni tha snyad kyi dus su don go ba'i ched du byas pa'i phyir /
zhes ston par /
sgra rnams kyis ni brdar btags ston / /
de ni tha snyad ched du byas / /
de tshe rang gi mtshan nyid med / /
des na de la brda ma yin / /
zhes so / /
brda dang tha snyad kyi khyad par yod de /
dper na /
ba lang dkar zal la ngo sogs 'dus pa'i gong bu ma yin pa las log pa rgyu mtshan du byas nas ba lang gi ming sbyar ba ni brda sbyar ba yin la /
phyis ba lang nag sgur mthong tshe gzhi de'i steng du ngo sogs 'dus pa'i gong bu dang ba lang gi sgra'i ming don gyi 'brel ba dran nas ba lang du go ba ni tha snyad go ba yin pa'i phyir /
des na nog sogs 'dus pa'i gong bu ma yin pa las log pa'i gzhan sel la ma ltos par dkar zal gyi rdzas gcig pu la ba lang gi brda sbyar na /
phyis nag sgur mthong tshe ba lang du go bar mi 'gyur ba'i skyon 'byung ba'i phyir /
nog sogs 'dus pa'i gong bu ma yin pa las log pa rgyu mtshan du byas nas dkar zal la ba lang gi brda sbyar ba ni gzhan sel ba'i sgo nas ba lang gi brda sbyar ba'i don yin pa'i phyir /
'di la grangs can pa dang bye brag pa na re /
nog sogs 'dus pa'i gong bum yin pa las log pa'i gzhan sel la ma ltos par dkar zal la ba lang gi brda sbyar bas /
nag sgur sogs ba lang du go ba'i rgyu mtshan yod de /
ba lang gi brda sbyor ba'i yul ni ba spyi rtag dngos de yin la /
de dkar zal dang nag sgur gnyis ka la yod cing /
de la mi 'dra ba'i khyad par cung zad kyang med pa'i rgyu mtshan gyis yin pa'i phyir /
de gnyis ka la khyad par cung zad kyang med par khyab pa'i thun mong gi chos gcig med na /
dkar zal gyi cha 'di nag sgur la khyad par med par yod cing| rta la med do zhes pa'i rnam dbye med par 'gyur pas /
dkar zal la ba lang gi brda sbyar na phyis nag sgur mthong tshe ba lang ngo snyam pa'i blo skye la rta la mi skye ba'i khyad par mi 'thad par 'gyur ba'i phyir /
zhes zer /
de gnyis kas ba spyi rtag dngos de ba lang gi brda sbyor ba'i yul du 'dod kyang /
khyad par cung zad yod de /
grangs can pas spyi gsal rdzas gcig tu 'dod la /
bye brag pas spyi gsal rdzas gzhan du 'dod pa'i phyir /
des na rnam 'grel las /
ci nas skyes bu don byed par /
zhes sogs spyi rtag dngos brda'i yul yin pa 'gog pa thams cad lugs de gnyis 'gog par shes par bya'o / / / /
gnyis pa so so'i don bshad pa la /
bden pa gnyis so so'i mtshan nyid /
sgra don /
dbye ba gsum las /
dang po ni| mthar thug dpyod byed kyi rigs shes kyi rnyed don de /
don dam bden pa'i mtshan nyid dang /
tha snyad dpyod pa'i rigs shes kyi rnyed don de /
kun rdzob bden pa'i mtshan nyid yin te /
dbu ma 'jug pa las /
yang dag mthong yul gang de @# / /
de nyid de / /
mthong ba rdzun pa kun rdzob bden par gsungs /
zhes yang dag pa'i don mthong ba'i rigs shes kyi rnyed don don dam dang /
rdzun pa bslu ba'i don mthong ba'i tha snyad pa'i tshad ma'i rnyed don kun rdzob bden par gsungs pa'i phyir /
mtshan nyid 'di gnyis ni sa bcu pa man chad mnyam rjes ngo bo gcig tu ma song ba'i dbang du byas pas spyir btang yin la /
dmigs bsal mnyam rjes ngo bo gcig tu song ba'i sangs 'phags kyi ye shes gcig gis bden gnyis so sor mkhyen tshul bsdus pa'i dbang du byed na /
mthar thug dpyod pa'i rigs shes kyis rang nyid la mthar thug dpyod pa'i rigs shes su song ba'i rnyed don de /
don dam bden pa'i mtshan nyid dang /
tha snyad dpyod pa'i tshad mas rang nyid la tha snyad dpyod pa'i tshad mar song ba'i rnyed don de /
kun rdzob bden pa'i mtshan nyid du 'jog dgos so / /
rnam bshad dgongs pa rab gsal las /
bden gnyis kyi mtshan nyid sngar bshad pa ni spyir btang la dgongs la /
sangs rgyas kyi ye shes kyi mkhyen tshul ni sa bcu pa man chad dang thun mong ma yin pa dmigs bsal gyi dbang du byas pa yin pa'i phyir ro / /
de'i phyir sangs rgyas kyi mkhyen tshul yang bsdus pa'i dbang du byed na ni yang dag pa mthong ba'i rigs shes tshad mas rnyed pa dang yul de la rigs shes tshad ma yin pa ni /
don dam bden pa'i mtshan nyid yin la /
des kun rdzob bden pa'i mtshan nyid kyang shes par bya'o / /
zhes dang /
stong thun las kyang /
don dam bden pa'i mtshan nyid /
khyod gang gis rnyed pa'i tshad ma de khyod la don dam dpyod byed du song ba /
kun rdzob bden pa'i mtshan nyid /
khyod gang gis rnyed pa'i tshad ma de khyod la tha snyad dpyod byed du song ba /
zhes pa thal rang gnyis ka'i lugs gyi mtshan nyid skyon med yin no / /
zhes gsungs pa'i phyir /
yang na /
rang mngon sum du rtogs pa'i tshad mas gnyis snang nub pa'i tshul gyis rtogs par bya ba'i chos de /
don dam bden pa'i mtshan nyid dang /
rang mngon sum du rtogs pa'i tshad mas gnyis snang dang bcas pa'i tshul gyis rtogs par bya ba'i chos de /
kun rdzob bden pa'i mtshan nyid yin te /
spyod 'jug las /
kun rdzob dang ni don dam de / /
'di ni bden pa gnyis su 'dod / /
don dam blo yi spyod yul min / /
blo ni kun rdzob yin par 'dod /
ces don dam bden pa blo gnyis snang dang bcas pa'i mngon sum gyi spyod yul ma yin pa'i chos dang /
blo gnyis snang dang bcas pa'i mngon sum gyi spyod yul du gyur ba'i chos ni kun rdzob bden par gsungs pa'i phyir /
khyab ste /
rnam bshad dgongs pa rab gsal las /
bden gnyis kyi ngos 'dzin 'di ni yab sras mjal ba bslab btus su drangs pa las /
de la kun rdzob ni 'jig rten gyi spyod par de bzhin gshegs pas gzigs so / /
don dam pa gang yin pa de ni brjod du med pa ste /
shes par bya ba ma yin pa /
rnam par shes par bya ba ma yin pa /
yongs su shes par bya ba ma yin pa /
ma bstan pa /
zhes sogs gsungs pa'i don spyod 'jug tu bkod pa'o / /
de la don dam bden pa shes par bya ba ma yin par bshad pa'i don ni /
@# / /
'og nas bden pa gnyis la 'jug pa'i mdo drangs pa'i don 'chad par 'gyur ba ltar du blo'i yul du mi 'gyur ba yin no / /
zhes dang /
kun rdzob bden pa'i ngos 'dzin ni blo rkyang pa der 'jog pa'i don min gyi blo'i yul yin la| de yang 'jig rten gyi spyod par zhes gsungs pas /
'jig rten te tha snyad pa'i shes pa rdzun pa 'jal ba'i spyod par te spyod yul du rnyed pa'i don yin pas /
blo'i yul kun rdzob par 'dod pa'i don de bzhin du bya'o / /
zhes gsungs pa'i phyir dang /
bden gnyis la 'jug pa'i mdo las /
lha'i bu don dam par na don dam pa'i bden pa lus dang ngag dang yid kyi yul gyi rang bzhin du 'gyur na ni de don dam pa'i bden pa zhes bya ba'i grangs su mi 'gro ste /
kun rdzob kyi bden pa nyid du 'gyur ro / /
'on kyang lha'i bu don dam par na don dam pa'i bden pa ni tha snyad thams cad las 'das pa /
bye brag med pa ma skyes pa ma 'gags pa /
smra bar bya ba dang smra ba dang /
shes par bya ba dang shes pa dang bral ba'o / /
lha'i bu don dam pa'i bden pa ni rnam pa thams cad kyi mchog dang ldan pa thams cad mkhyen pa'i ye shes kyi yul gyi bar las 'das pa yin te /
ji ltar don dam pa'i bden pa'o zhes brjod pa ltar ni ma yin no / /
chos thams cad ni brdzun te bslu ba'i chos so / /
zhes gsungs pa'i phyir| khyab ste /
don dam par na zhes pa dgag bya bden grub zhes pa min gyi yul can don dam mnyam bzhag rnam par mi rtog pa'i ye shes yin la de'i gzigs dor don dam bden pa de /
phung sogs kun rdzob pa ma mthong ba'i tshul gyis gzigs pa ma yin par phung sogs lus ngag yid gsum gyi spyod yul du 'gyur ba ltar yul du 'gyur na ni /
don dam bden pa de rang mngon sum du gzigs ngor spros pa dang ma bral bas /
don dam bden par mi 'gyur gyi kun rdzob bden par 'gyur dgos par /
lha'i bu gal te zhes pa nas kun rdzob kyi bden pa nyid du 'gyur ro zhes pas bshad la /
'on kyang lha'i bu /
nas /
shes pa dang bral ba'o zhes pas /
don dam gzigs ngor khyad par mi 'dra ba mang po med pa dang /
brjod bya rjod byed dang /
gzhal bya 'jal byed sogs kyi spros pa dang bral bar bshad cing /
lhag mas don dam bden pa de gnyis su snang ba'i tshul gyis rnam pa thams cad mkhyen pa'i ye shes kyi yul du yang mi 'gyur te /
gnyis snang can gyi chos thams cad brdzun pa bslu ba'i chos yin pas de don dam mi bslu ba gzigs ngor med ces bshad pa'i phyir /
rnam bshad dgongs pa rab gsal las /
gal te gnyis snang nub pa rnam pa de lta bu'i rang bzhin ni mthong ba med pa ma yin nam /
des na ji ltar sangs rgyas de dag gis don dam bden pa gzigs she na /
de kho na nyid kyi gzigs ngor gnyis snang nub pas gnyis kyi tshul gyis mi gzigs pa ni bden mod kyi /
'on kyang ma gzigs pa'i tshul gyis de dag gis gzigs so zhes brjod do / /
zhes dang /
ji lta ba mkhyen pa'i ye shes des phung sogs kyi de kho na nyid mngon sum du gzigs pa'i phyir dang /
phung sogs rnams gzigs ngo der ma grub pa de dag gi de kho na nyid yin pa'i phyir dang /
phung sogs ma gzigs@# / /
pa'i tshul gyis de dag gi de kho na nyid gzigs dgos pa'i phyir te /
rang 'grel las /
dngos po byas pa can la ma reg par rang bzhin 'ba' zhig mngon sum du mdzad pas /
de nyid thugs su chud pa'i phyir sangs rgyas zhes brjod do / /
zhes sangs rgyas kyi don dam mkhyen pa'i ye shes kyis chos can la ma reg par chos nyid 'ba' zhig thugs su chud par gsungs te /
phung sogs ma gzigs pa'i tshul gyis de dag gi de kho na nyid gzigs par gsungs pa dang don gcig go /
mthong ba med pa ni mthong ba dam pa'o zhes gsungs pa'i don yang /
ci yang ma mthong ba mthong bar mi bzhed kyi /
sngar bshad pa ltar spros pa ma mthong ba ni spros bral mthong bar 'jog pas /
mthong ma mthong gzhi gcig la byed pa min no / /
zhes gsungs pa'i phyir dang /
sdud pa las kyang /
gzugs rnams mi mthong tshor ba dag kyang mi mthong zhing / /
'du shes mthong ba med la sems pa mi mthong zhing / /
gang la rnam par shes dang sems yid mthong med pa / /
'di ni chos mthong yin zhes de bzhin gshegs pas bstan / /
nam mkha' mthong zhes sems can tshig tu rab rjod pa / /
nam mkha' ji ltar mthong ste des 'di brtag par gyis / /
de ltar chos mthong ba yang de bzhin gshegs pas bstan / /
mthong ba dpe gzhan gyis ni bsnyad par nus ma yin / /
zhes dang /
lam rim chung ngu las /
mi mthong ba phung po lnga dang mthong ba ni chos zhes gsungs la /
de ni de kho na nyid kyi don te sus rten 'brel mthong ba des chos mthong ngo / /
zhes gsungs pa bzhin no / /
zhes dang /
phung po lnga mi mthong bar gsungs pas ni zag med kyi mnyam bzhag gis de kho na nyid gzigs pa'i ngor chos can mthong ba min par bstan to / /
zhes gsungs pa'i phyir /
gzhan yang /
don dam bden pa de thams cad mkhyen pa'i ye shes kyi yul las 'das par bshad tshul yod de /
rnam mkhyen gyis ji lta ba gzigs ngor yul yul can so sor snang ba'i gnyis snang med pas don dam bden pa de gnyis snang dang bcas pa'i tshul gyis rnam mkhyen gyi yul du mi 'gyur ba'i don yin pa'i phyir /
rnam bshad rigs pa'i rgya mtsho las /
ji ltar don dam pa'i bden pa'o zhes rjod pa ltar ni ma yin no / /
zhes don dam bden pa'o zhes rjod pa'i tshe na blo la yul dang yul can gnyis so sor snang ba ltar mi mthong ba la bshad pas /
gnyis snang log pa'i khungs yin gyi sangs rgyas kyis don dam ma rtogs pa'i khungs min no / /
zhes dang /
bden gnyis las kyang /
gang tshe shes dang shes bya dang / /
bdag nyid rjes su mi mthong ba / /
de tshe mtshan ma mi 'byung phyir / /
gnas pa brtan phyir mi bzhengs so / /
zhes gsungs pa'i phyir /
gzhan yang /
don dam bden pa rigs shes kyi gzigs ngor shar yang /
tha snyad pa'i shes pa la yul ji ltar snang ba bzhin du mi snang ste /
de bzhin nyid mngon sum du gzigs ngor gang zag sgra blo gsum gyi bya byed la sogs pa'i spros pa mtha' dag chos dbyings su zad pa'i phyir te /
dbu ma snying po las /
rtog pa'i dra ba ma lus pa / /
dgag pa sgrub @# / /
par byed pa dang / /
zhi dang so so rang rig dang / /
rnam rtog med cing yi ge med / /
gcig nyid tha dad nyid bral dang / /
mkha' ltar dri med de nyid la / /
'jug pa med pa'i 'jug pa yis / /
shes rab don dam shes pa yin| |zhes dang /
de'i 'grel par /
rtog pa'i dra ba ma lus pa dgag pa sgrub par byed pa ni chos kyi de bzhin nyid yin te /
zhes dang /
zhi ba ni spros pa thams cad las yang dag par 'das pa'o / /
so so rang rig pa ni gzhan las shes pa ma yin pa'o / /
rnam rtog med pa ni rtog pa la sogs pa'i rnam par rtog pa med pa'o / /
yi ge med pa ni brjod pa'i yul ma yin pa'o / /
nas /
ji skad smos pa'i rnam pa de dag lta bu'i chos kyi de nyid la 'jug pa med pas 'jug pa ni snang ba med cing 'jug pa med pa de'i 'jug pa yin pa'i phyir te /
de lta bu'i shes rab ni don dam pa shes pa yin par shes par bya ste /
ji skad du mthong ba med pa ni de nyid mthong ba'o / /
zhes gsungs pa lta bu'o / /
zhes gsungs pa'i phyir dang /
'jug 'grel las kyang /
de kho na nyid la de'i yul can dngos po dang dngos po med pa dang /
rang gi dngos po dang gzhan gyi dngos po dang /
bden pa dang bden pa ma yin pa dang /
rtag pa dang chad pa dang /
rtag pa dang mi rtag pa dang| bde ba dang sdug bsngal ba dang /
gtsang ba dang mi gtsang ba dang /
bdag dang bdag med pa dang /
stong pa dang mi stong pa dang /
mtshan nyid dang mtshan gzhi dang /
gcig nyid dang gzhan nyid dang /
skye ba dang 'gag pa la sogs pa'i khyad par dag srid pa ma yin te /
de'i rang gi ngo bo ma dmigs pa'i phyir ro / /
zhes gsungs shing /
bden gnyis las /
ji ltar snang ba'i dngos por ni / /
rnam par gnas par mi rung ste / /
shes pa'i dngos po thams cad la / /
ji lta bur yang snang mi 'gyur / /
zhes dang /
de'i 'grel par /
don dam pa ni ji ltar snang ba bzhin du rnam par gnas pa med de /
thams cad mkhyen pa'i mkhyen pa nyid la yang mi snang ba'i phyir ro / /
de nyid kyi phyir mdo sde las 'ga' yang mthong ba med pa ni de kho na mthong ba'o zhes gsungs so / /
zhes gsungs pa'i phyir dang /
de'i dar TIka las kyang /
don dam bden pa tha snyad pa'i shes pa la ji ltar snang ba'i dngos por ni 'phags pa'i mnyam bzhag gi gzigs ngor snang zhing rnam par gnas par mi rung ste /
shes pa'i dngos po thams cad la ste shes pa gzhan lta ci smos thams cad mkhyen pa'i ye shes la yang ji lta bur yang ste de ltar snang bar mi 'gyur ba'i phyir ro / /
zhes gsungs la /
'ga' yang mthong ba med pa ni de kho na mthong ba'o zhes pa'i don yang de nyid las /
bden par yod na 'phags pa'i mnyam bzhag gis gzigs dgos pa las bden pa'i spros pa 'ga' yang ma mthong ba ni spros bral mthong ba'i don dang /
tha snyad pa'i shes pa la snang ba'i gzugs la sogs pa 'phags pa'i mnyam bzhag gi gzigs ngor yod na de la snang dgos pa las gnyis snang gi spros pa 'ga' yang ma mthong ba'i sgo nas de kho na nyid mthong bar 'jog pa'i don yin gyi /
gzugs la sogs pa yod @# / /
na 'phags pa'i mnyam bzhag gis gzigs dgos zhes pa'i don ma yin no /
zhes gsungs pa'i phyir /
gzhan yang /
spyod 'jug las don dam bden pa blo'i spyod yul ma yin par bshad pa'i don ni gnyis snang can gyi tha snyad pa'i shes pa'i mngon sum gyi spyod yul du mi 'gyur ba dang /
blo'i yul kun rdzob bden par bshad pa'i don ni gnyis snang can gyi tha snyad pa'i shes pa'i mngon sum gyi spyod yul la kun rdzob bden pa dgos par bshad pa yin te /
blo'i spyod yul min /
zhes pa'i blo dang /
blo ni kun rdzob zhes pa'i blo gnyis ka blo tsam la mi byed par gnyis snang can gyi mngon sum la byed dgos pa'i phyir /
spyod 'jug dar TIka las /
blo snga phyi gnyis gnyis snang can gyi blo yin gyi blo tsam min la /
de yang 'jal tshul gyi dbang du byas pa yin no / /
zhes gsungs pa'i phyir dang /
blo gros mi zad pa'i mdo las /
de la kun rdzob kyi bden pa gang zhe na /
'jig rten gyi tha snyad ji snyed pa dang /
yi ge dang /
skad dang /
brdas bstan pa dag go |don dam pa'i bden pa ni gang la sems kyi rgyu ba yang med na /
yi ge rnams lta smos kyang ci dgos /
zhes gsungs pa'i phyir /
khyab ste /
'jig rten gyi tha snyad ji snyed pa dang zhes pas tha snyad pa'i mngon sum gyi shes pa yul dang bcas pa kun rdzob bden par bstan nas /
yi ge dang skad dang brdas bstan pa dag go zhes pas tha snyad pa'i brda rtog yul dang bcas pa kun rdzob bden par bstan la /
gang la sems kyi rgyu ba yang med na yi ge rnams lta smos kyang ci dgos /
zhes pas don dam bden pa la tha snyad pa'i mngon sum gyi shes pas kyang dngos su mi 'jug na sgra rtog gis ji lta ba bzhin du mi 'jug pa ni lta ci smos zhes bstan pa'i phyir /
dang po grub ste /
bden gnyis kyi 'grel ba las /
des na rnam par rtog pa med pa'i mngon sum gyi shes pas yongs su bcad pa'i ngo bo'i dngos po gzugs la sogs pa dang bde ba la sogs par rig par grub pa rnams ni kun rdzob kyi bden pa kho na yin no / /
de ni 'og tu yang sbyar bar bya'o / /
de'i phyir mdo las 'byung ba dang /
yi ge dang skad dang brdas bstan pa gzhan dag kyang gzung ngo / /
zhes dang /
dbu ma rgyan rang 'grel las kyang /
de'i phyir rnam par mi rtog pa'i shes pas rtogs pa'i bdag nyid gzugs la sogs pa dang bde ba la sogs pa ni kun rdzob kyi bden pa nyid las mi 'da'o / /
de'i rjes su 'brel ba'i phyir yi ge la sogs pa la yang sbyar ro / /
de'i phyir lung las byung ba dang /
'jig rten pa yang bsdu ste /
de ni yid kyi dang ngag gi'o / /
dper na yid kyis brgya byin la chos mngon par bshad pa dang /
yid kyis tshigs su bcad pa'i lan btab par de dang de dag nas 'byung ba lta bu'o / /
zhes gsungs pa'i phyir /
khyab ste /
rnam par rtog pa med pa'i mngon sum kyi shes pas /
zhes dang /
rnam par mi rtog pa'i shes pas zhes pa'i don grub pa'i phyir dang| yi ge dang skad dang brdas bstan pa dag go /
zhes pa'i yi ge la yid kyi brjod pa dang ngag gi brjod pa gnyis su phye nas snga ma'i mtshan gzhir yid la tshigs su bcad pa bsams pas lha'i dbang po'i the tshom bsal bar mdo las @# / /
gsungs pa de 'god pa yin pa'i phyir /
sgra med par chos ston tshul mkhas grub rje'i phar phyin skabs gnyis par bshad pa las shes dgos /
rtag gnyis pa grub ste /
dbu ma rgyan rang 'grel las /
de bas na spros pa'i tshogs thams cad dang bral ba'i don dam pa'i bden pa la ni sems rgyu ba yang med par bstan te /
zhes gsungs pa'i phyir /
khyab ste /
mnyam bzhag don dam gyi don sgra rtog gi rgyu bar ma zad gnyis snang can gyi sems kyi rgyu ba yang med par bshad pa'i phyir dang /
gon du kun rdzob la 'jug pa'i rim pa gnyis gsungs pa dang don dam la dgag pa'i rim pa gnyis gsungs pa dag rim bzhin du sbyar dgos pa'i phyir dang /
sems rgyu ba med pa'i don rnam rtog gi rgyu ba med pa la byed pa bden gnyis kyi 'grel par bkag pa'i phyir /
'grel pa de nyid las /
gal te ji skad gsungs pa'i go rim can de gnyis mi 'dod na ni /
sems rgyu ba yang med na yi ge rnams lta smos kyang ci dgos zhes bya bar brjod par bya ba'i go rim ci'i phyir mdzad /
rnam par rtog pa'i shes pa nyid yin par yongs su gzung na ni rnam par rtog pa rgyu ba yang med na zhes gsungs par 'gyur te /
the tshom med pa'i phyir ro / /
'di la nges par byed pa'i tshad ma ni med do / /
zhes pa nas /
don 'og ma brjod par yang gong ma 'dus pa nyid yin te /
brjod par byed pa'i spyi'i rjes su nang gi brjod pa 'brang ba yin pa'i phyir ro / /
de lta bas na dngos po tsam dang mthun par byed pa'i ngang can gyi sems kyang rgyu ba yang med ces bya ba 'di nyid yang dag par na bcom ldan 'das bzhed do / /
zhes gsungs pa dang /
de'i dar TIka las kyang /
sems zhes pas rtog pa 'ba' zhig smos pa yin no zhe na /
'o na rtog pa rgyu ba yang med na zhes gsungs na the tshom med par 'gyur ba la de ltar yang ma gsungs pa'i phyir ro / /
spyi'i sgras bye brag bstan pa yang ma yin te /
spyi'i sgra spyi la bshad du mi rung na bye brag la go bar 'gyur na yang skabs stobs la sogs pa gang yang med par bye brag la go bar mi nus pa'i phyir ro| |don dam pa'i bden pa la rnam rtog rgyu ba med pa snga mas bstan pa yin na yi ge rgyu ba med pa de nyid kyis rtogs zin pa'i phyir logs su smos pa dgos pa med par 'gyur ro / /
'og ma brjod par yang gong ma 'dus zin pa'i phyir rim pa gong ma smos pa yang don med par 'gyur ro / /
zhes gsungs pa'i phyir /
'on kyang 'di dag bden gnyis rang 'grel dang dbu ma rgyan rang 'grel sogs kyi bshad tshul yin la /
de las gzhan du sems rgyu ba med pa'i don rnam rtog gi rgyu ba med pa la byed par tshig gsal las gsungs te /
lam rim chung ngu las /
tshig gsal las /
rnam par rtog pa ni sems kyi rgyu ba yin na de dang bral ba'i phyir de kho na nyid de ni rnam par rtog pa med pa yin no / /
ji skad du mdo las /
don dam pa'i bden pa gang zhe na /
gang la sems kyi rgyu ba yang med na yi ge rnams lta smos kyang ci dgos /
zhes gsungs so / /
zhes sems kyi rgyu ba med par gsungs pa'i don rnam rtog gi rgyu ba med pa la bshad do / /
de yang 'phags pa @# / /
slob pa'i mnyam bzhag gi dus su gtan log pa min gyi /
sangs rgyas pa'i dus su gtan log par 'jug 'grel las gsungs so / /
zhes gsungs pa'i phyir /
bden pa gnyis ka'i mtshan nyid 'jug par gsungs pa de rigs shes dang tha snyad pa'i shes pa rtog bcas rtog med gnyis ka'i rtogs tshul thun mong gi dbang du byas shing /
spyod 'jug tu gsungs pa de rtog med kyi shes pa thun mong ma yin pa'i snang tshul gyis go nas bzhag pa yin par shes par bya'o / /
gnyis ba bden gnyis so so'i sgra don bshad pa la gnyis las /
dang po ni /
chos nyid chos can /
khyod la don dam bden pa zhes brjod de /
dam pa ni mnyam bzhag rnam par mi rtog pa'i ye shes yin la /
khyod de'i rnyed don yin pas na don dam pa dang /
gnas tshul gzhan du gnas shing snang tshul gzhan du snang ba'i bslub med pas na bden pa zhes brjod pa'i phyir /
dang po grub ste /
stong thun las /
don dam bden pa'i sgra don ni /
dbu ma rang rgyud pa phal che bdag dam pa zhes pa ji lta ba mkhyen pa'i mnyam bzhag zag pa med pa'i ye shes dang /
don zhes pa de'i yul la 'chad kyang /
zhes gsungs pa'i phyir /
gnyis pa grub ste /
de nyid las /
gnas tshul gzhan du gnas shing snang tshul gzhan du snang ba'i sgo nas 'jig rten la bslu ba ma yin par de las bzlog pa'i mi bslu ba yin pa'i phyir bden pa'o / /
zhes gsungs pa'i phyir /
spyir na don dam la bshad tshul du ma yod de /
don dang dam pa gnyis ka yul la sbyar ba dang| don yul dang dam pa yul can la sbyar ba dang /
don dang dam pa gnyis ka yul can la sbyar ba'i bshad tshul gsum yod pa'i phyir /
dang po ni /
yul chos nyid de don yang yin la /
dam pa yang yin pas na don dam pa zhes bya ste| shes par bya ba'i don mchog la don dam pa zhes bshad pa'i phyir /
gnyis pa ni /
sngar ltar dam pa ni ji lta ba mkhyen pa'i mnyam bzhag rnam par mi rtog pa'i ye shes dang /
don i de'i rnyed don la byed do / /
gsum pa ni /
stong nyid rtogs pa'i thos bsam sgom gsum gyi rigs shes rtog bcas rnams de kho na nyid rtogs pas na dam pa dang /
sgrib pa spong bar 'dod pa rnams kyis don du gnyer bya yin pas don yang yin pa'i phyir don dam pa zhes bya'o / /
de ltar yang rtog ge 'bar ba las /
don dam pa zhes bya ba la don zhes bya ba ni shes par bya ba yin pa'i phyir /
don de brtag par bya ba dang go bar bya ba zhes bya ba'i tha tshig go /
dam pa zhes bya ba ni mchog ces bya ba'i tshig gi sgra yin no / /
don dam pa zhes bsdu ba ni de don yang yin la dam pa yang yin pas don dam pa'o / /
yang na dam pa'i don de rnam par mi rtog pa'i ye shes dam pa'i don yin pas dam pa'i don to / /
yang na don dam pa dang mthun pa ste /
don dam pa rtogs pa dang rjes su mthun pa'i shes rab la don dam pa de yod pas don dam pa dang mthun pa'o / /
zhes gsungs pa'i phyir /
de bzhin du legs bshad snying po dang lhag mthong chen mor yang bshad do / /
gzhan yang /
don dam bden pa zhes pa'i don dam dang /
don dam @# / /
par med ces pa'i don dam gnyis mi 'dra ste /
dang po ni sngar bshad pa ltar yin la /
phyi ma la gnyis yod pa'i phyir te /
de yang dang po ni de kho na nyid dpyod pa'i thos bsam sgom gsum gyi rigs shes rtog bcas la don dam du byas nas de'i ngor med pa la don dam par med ces bzhag pa dang /
gnyis pa ni blo gnod med la snang ba'i dbang gis bzhag tsam min par don gyi sdod lugs su yod pa la don dam par yod pa dang der med pa la don dam par med ces bzhag go /
de la 'jog mtshams dang po'i don dam dang de'i ngor grub pa gnyis ka yod la /
'jog mtshams gnyis pa'i don dam dang der grub pa gnyis ka med do / /
de ltar yang /
'jug pa'i TIka chen las /
dgag bya la don dam gyi khyad par sbyar ba'i don dam la gnyis shes dgos te /
thos bsam sgom gsum gyi rigs shes la don dam du byas nas /
des sngar bshad pa ltar ma grub pa gcig dang /
blo'i dbang gis bzhag pa min par don gyi sdod lugs su yod pa la don dam du yod par bzhag pa gnyis kyi dang po'i don dam dang de'i ngor grub pa yang yod la /
phyi ma'i don dam dang der yod pa gnyis ka yang mi srid do / /
zhes dang /
stong thun skal bzang mig 'byed las kyang /
don dam par byed ces pa'i don dam la 'jog mtshams gnyis yod pa thal rang gnyis ka'i skabs su shes pa gnad du che ste /
zhes sogs gsungs pa'i phyir /
'jog mtshams gnyis pa'i don dam der grub na snga ma'i don dam der grub pas khyab ste /
bden par grub na gnas lugs mthar thug tu grub dgos shing / /
gnas lugs mthar thug tu grub na gnas lugs mthar thug 'tshol ba'i rigs shes kyis rnyed dgos pa'i phyir /
snga ma'i don dam gyi ngor grub pa la phyi ma'i don dam der grub pas ma khyab ste /
rigs shes kyis bden par grub ma grub dpyad nas bden par ma grub pa rnyed pa yin gyi /
bden grub ma rnyed pa'i phyir /
'di legs par shes na gshig lugs su ma grub pa dang don dam par ma grub zer ba dang /
don dam bden pa yod par 'dod cing de nyid gshis lugs dang don dam yin par smra ba mi 'gal bar shes par 'gyur ro / /
'di ma phyed pa'i dbang gis gangs can gyi mig gcig pu rdog lo chen pos don dam bden pa shes bya ma yin par gsungs pa dang /
rigs pa'i dbang phyug cha ba chos seng gis don dam bden pa rigs pas dpyad bzod kyi bden grub tu 'dod pa dang /
gro lung pa'i bstan rim sogs su blo gcig pu der ldog cha nas phye ste rigs shes su song ba'i yul med la rjes dpag tu song ba'i yul yod par bshad pa sogs byung bar legs bshad snying po sogs las bshad do / /
gnyis pa kun rdzob bden pa'i sgra don ni /
bum pa chos can /
khyod la kun rdzob bden pa zhes brjod de /
skabs 'dir kun rdzob ces pa yang dag pa'i don la sgrib byed kyi bden 'dzin gyi ma rig pa yin la /
khyod de'i ngor bden pa sna de ltar brjod pa'i phyir /
lang gshegs las /
dngos rnams skye ba kun@# / /
rdzob tu / /
dam pa'i don du rang bzhin med / /
rang bzhin med la 'khrul ba gang / /
de ni yang dag kun rdzob 'dod / /
ces gsungs pa'i phyir /
khyab ste /
rnam bshad dgongs pa rab gsal las /
kun rdzob de ni kun rdzob kyi skad dod sgrib byed la yang 'jug pas sgrib byed do / /
des gang la sgrib na yang dag kun rdzob 'dod ces pas yang dag pa'i don la sgrib pas kun rdzob bam sgrib byed du 'dod ces pa ste /
yang log gnyis kyi nang nas yang dag kun rdzob tu ston pa min no / /
zhes dang /
'jug par /
gti mug rang bzhin sgrib phyir kun rdzob ste /
des gang bcos ma bden par snang de ni /
kun rdzob bden zhes thub pa des gsungs te /
bcos mar gyur pas dngos ni kun rdzob tu'o| |zhes gsungs pa dang /
bden gnyis las kyang /
gang zhig gis sam gang zhig la / /
yang dag sgrib byed kun rdzob 'dod / /
des na 'di kun bden pa ste / /
dam pa'i don du bden ma yin / /
zhes gsungs pa'i phyir| rnam 'grel las kyang sgra bshad pa dang 'jug pa'i gzhi mi 'dra yang kun rdzob kyi sgra'i don 'dra bar bshad do / /
dngos rnams skye ba kun rdzob tu / /
zhes pa'i kun rdzob dang /
de ni yang dag kun rdzob 'dod / /
ces pa'i kun rdzob gnyis mi 'dra ste /
dang po ni phan tshun brten pa'i don la kun rdzob tu byas pa dang 'jig rten gyi tha snyad la kun rdzob tu byas pa gnyis ka'i dbang du byas la /
phyi ma ni yang dag pa'i don la sgrib byed kyi blo kun rdzob kho na'i dbang du byas pa'i phyir te /
'jug pa'i rnam bshad las /
rkang pa dang pos bstan pa'i kun rdzob dang /
rkang pa phyi ma gnyis kyis bstan pa'i kun rdzob gnyis gcig tu mi bya ste /
dang po ni rang gis dngos po rnams skye ba sogs su gang du khas len pa'i kun rdzob yin la /
phyi ma ni dngos po rnams gang gi ngo bor bden pa'i bden 'dzin gyi kun rdzob yin pa'i phyir ro / /
zhes gsungs pa'i phyir /
spyir na kun rdzob zhes pa'i sgra don gsum yod de /
bden 'dzin gyi ma rig pa lta bu kun rdzob bden pa gang gi ngor bden pa'i sgra bshad pa'i kun rdzob dang /
stong pa nyid kun rdzob tu yod ces pa lta bu phan tshun brten pa'i don la kun rdzob tu byas pa dang /
bum sogs kun rdzob yin zhes pa lta bu 'jig rten gyi tha snyad la kun rdzob tu byas pa gsum yod pa'i phyir te /
lam rim chung ngu las /
tshig gsal las /
kun rdzob la de kho na nyid la sgrib pa dang /
phan tshun brten pa'i don dang /
'jig rten gyi tha snyad gsum bshad cing /
phyi ma ni brjod bya dang rjod byed dang /
shes pa dang shes bya la sogs pa'i mtshan nyid can du bshad pas /
yul can gyi tha snyad shes brjod tsam min la /
shes bya dang brjod bya gang yin thams cad kyang kun rdzob bden par mi bzung ngo / /
zhes gsungs pa'i phyir /
gzhan yang /
kun rdzob kyi skad dod saM pr-i ti zhes pa don du mar 'jug pa yin te /
bsngams pa dang /
gdangs pa dang /
bskyangs pa dang /
dog pa dang /
gnang ba dang /
zlum pa dang /
zhom pa sogs la @# / /
'jug par bshad pa'i phyir / / / /
gsum pa bden pa gnyis so so'i dbye ba bshad pa la gnyis las /
dang po ni /
don dam bden pa la dbye na /
nang stong pa nyid la sogs pa'i stong nyid bcu drug dang dngos po stong pa nyid la sogs pa'i stong nyid bzhi sogs stong gzhi mi 'dra ba'i sgo nas dbye ba yod la /
sgras brjod kyis dbye na /
yul can don dam dang /
yul don dam gnyis /
dang po la /
mnyam bzhag rnam par mi rtog pa'i ye shes lta bu yul can don dam dngos dang /
stong nyid rtogs pa'i rigs shes rtog bcas lta bu yul can mthun pa'i don dam gnyis yod /
yul can don dam dngos dang yul can rnam grangs ma yin pa'i don dam gnyis don gcig /
yul can mthun pa'i don dam dang yul can rnam grangs pa'i don dam gnyis don gcig go /
yul don dam la yang /
bden med lta bu yul don dam dngos dang /
bden med dang myu gu'i tshogs don lta bu yul mthun pa'i don dam gnyis yod /
yul don dam dngos dang yul rnam grangs ma yin pa'i don dam gnyis don gcig /
yul mthun pa'i don dam dang yul rnam grangs pa'i don dam gnyis don gcig go /
mnyam bzhag rnam par mi rtog pa'i ye shes des de kho na nyid la 'jug pa na rang gi ngor bden 'dzin dang gnyis snang gi spros pa gnyis ka 'gog nus pa'i yul can don dam dngos sam yul can rnam grangs ma yin pa'i don dam zhes bya la /
de kho na nyid rtogs pa'i rigs shes rtog bcas de ni rang gi ngor bden 'dzin gyi spros pa 'gog nus kyang /
gnyis snang gi spros pa 'gog mi nus pas yul can don dam dngos dang rnam pa rjes su mthun pas yul can mthun pa'i don dam dang yul can rnam grangs pa'i don dam zhes bya'o / /
yul stong pa nyid de yang spyir na yul don dam dngos yin kyang /
stong nyid mngon sum du rtogs pa'i rigs shes rtog med kyi ngor spros pa gnyis char dang bral ba'i don dam dngos dang /
rigs shes rtog bcas kyi ngor spros pa phyogs gcig tsam dang bral bas spros pa gnyis char dang bral ba'i don dam dngos ma yin zhes kyang 'jog go /
de ltar yang /
lam rim chung du las /
de la dang po ni de kho na nyid la 'jug pa na /
bden pa dang gnyis snang gi spros pa cig car rang gi yul du gcod nus pas don dam pa dngos yin te /
spros pa thams cad las 'das zhes pa'i don yang de'o / /
gnyis pas ni rang gi yul du bden pa'i spros pa 'gog nus kyang /
gnyis snang gi spros pa gcod mi nus ps /
'jig rten las 'das pa'i don dam dang rnam pa rjes su mthun pas mthun pa'i don dam mo / /
gzugs sogs la don dam par skye sogs bkag pa'i yul gyi don dam la yang tshul gnyis bshad dgos la /
de la ni yul gyi stong nyid de rigs shes rtog med kyi ngor ni spros pa gnyis char dang bral ba'i don dam dngos yin la /
rigs shes rtog bcas kyi ngor ni spros pa phyogs gcig tsam dang bral bas /
spros pa gnyis char dang bral ba'i don dam dngos min gyi /
spyir don dam bden pa dngos min zer ba min no / /
zhes dang /
stong thun las kyang /
@# / /
gang gi ngo na gnyis snang gi spros pa ma lus pa yang log pa'i sgo nas de kho na nyid mngon sum du rtogs pa'i rigs shes rtog med kyi don dam dngos yin la /
de kho na nyid rtogs pa'i rigs shes rjes dpag lta bu'i rtog bcas ni rang gi blo ngor bden 'dzin gyi spros pa gcod nus kyang gnyis snang gi spros pa gcod mi nus pas snga ma la ltos na de dang rjes su mthun pa tsam gyis don dam pa yin te /
'di ni rigs shes la don dam du byas nas de la dngos dang mthun pa'i don dam gnyis su phye ba yin la /
myu gu bden med de nyid spyir don dam dngos yin kyang de nyid mngon sum du rtogs pa'i ngo na bden pa dang gnyis snang gi spros pa gnyis ka bcad pa'i tshul gyis 'char tshul la ltos na rigs shes rjes dpag gi snang dor spros pa de gnyis ka bcad pa'i don dam dngos ma yin zhes kyang 'jog la /
bden med lta bu'i med dgag don dam dngos dang /
bden med dang myu gu tshogs pa'i ma yin dgag lta bu ni mthun pa'i don dam du 'jog pas yul dang yul can gnyis ka la byed tshul shes dgos so / /
zhes gsungs pa'i phyir /
don dam dngos dang mthun pa'i don dam gnyis su phye ba de slob dpon ye shes snying po dang zhi ba 'tsho yab sras sogs kyi dgongs pa yin te /
bden gnyis las /
skye ba la sogs bkag pa yang / /
yang dag pa dang mthun pa'i phyir / /
don dam yin par kho bos 'dod / /
ces pa nas /
yang dag nyid du gnyis med de / /
de ni spros pa med pa yin / /
zhes dang /
de'i 'grel par /
yang dag par skye ba la sogs par rtog pa'i dngos po bkag pa'i gtan tshigs kyis /
yang dag pa dang mthun pa'i phyir don dam pa yin par kho bo cag 'dod do / /
gzhan dag ni yang dag ba kho nar 'dzin pas /
yang zhes bya ba ni bsdu ba'i don to / /
de yang rigs pas dpyad na kun rdzob kho na ste /
zhes dang| dbu ma snang ba las /
de ltar na skye ba med pa 'di yang don dam pa dang mthun pa'i phyir don dam pa zhes bya'i dngos su ni ma yin te /
dngos su ni don dam pa spros pa thams cad las 'das pa'i phyir ro / /
zhes dang /
dbu ma rgyan las /
dam pa'i don dang mthun pa'i phyir / /
'di ni dam pa'i don zhes bya / /
yang dag tu ni spros pa yis / /
tshogs rnams kun las de grol yin / /
zhes gsungs shing /
de'i snga 'grel las /
skye ba med pa la sogs pa yang dag pa'i kun rdzob tu gtogs pa yin du zin kyang /
zhes sogs gsungs pa'i phyir /
bden gnyis las /
yang dag pa dang mthun pa'i phyir / /
don dam ma yin par kho bos 'dod / /
ces pa 'di ni bden gnyis kyi dpe phal cher las mi 'byung zhing /
de'i dar TIka las dpe kha cig tu /
yang dag pa dang mthun pa'i phyir / /
don dam yin par kho bos 'dod / /
ces 'byung ba ni 'grel pa'i tshig 'og ma rtsa bar bris pa yin pas ma dag go /
zhes gsungs kyang /
rtsa she'i TIka chen dang stong thun sogs las rtsa ba'i tshig yin par drangs snang bas dpyad par bya'o / /
gzhung 'di dag gi don la bsams nas /
sngon gyi bod mang pos /
gzugs sogs la don dam par skye ba sogs bkag pa'i stong nyid ni rnam grangs pa'i don dam yin la /
de yang don dam bden pa btags pa ba @# / /
dang| kun rdzob bden pa mtshan nyid pa yin zhing /
rnam grangs ma yin pa'i don dam ni blo gang gis kyang yul du bya mi nus pas shes bya ma yin no / /
zhes zer ro / /
de'i 'khrul gzhi ni rnam grangs ma yin pa'i don dam ni spros pa thams cad dang bral bar bshad pa dang /
don dam par skye sogs bkag pa rnam grangs pa'i don dam dang kun rdzob yin par bden gnyis rtsa 'grel dang dbu ma rgyan rtsa 'grel las bshad pa'i phyir snyam du bsam pa'o / /
'dod tshul de ni gzhung de rnams kyi don ma yin te /
rnam grangs ma yin pa'i don dam spros pa thams cad las 'das par bshad pa ni sngar bshad pa ltar de kho na nyid mngon sum du gzigs pa'i ngor gnyis snang gi spros pa nub pa la bya'i /
snang ba'i spros pa med pa la mi bya la| don dam par skye sogs med pa kun rdzob yin par bshad pa ni dgongs pa gzhan yin pa'i phyir /
dang po grub ste /
rtsa she'i TIka chen las /
de la spros pa ni 'dir rtags kyi dgag bya'i spros pa tsam ma yin gyi snang ba'i spros pa yang yin no| |de las 'das pa'i tshul ni de kho na nyid mngon sum du gzigs pa'i ngor gnyis snang gi spros pa thams cad nub pa la bya'i snang ba'i spros pa med pa la mi bya ste /
gzhan du na chos nyid dang chos can snang ba'i spros pa gnyis ya ma bral bas don dam bden pa mi srid par 'gyur ba'i phyir ro / /
de'i phyir phung po'i chos dang gang zag gi bdag med rtags kyi dgag bya'i spros pa bcad tsam ni ji lta ba mkhyen pa'i ye shes zag pa med pas rnyed pa'i don yin la /
de'i ngor gang zag dang phung po'i gnyis snang gi spros pa yang zhi ba yin pas don dam bden pa'o / /
zhes gsungs pa'i phyir /
gnyis pa grub ste /
dbu ma rgyan rang 'grel las /
don dam par skye sogs bkag pa yang dag kun rdzob tu bshad pa ni /
don dam par skye sogs 'gog pa la 'dis bkag pa'i rigs shes dang de'i gzhal bya gnyis yod pa ma phye ba dang phye nas 'dis bkag pa'i rigs shes yang dag kun rdzob tu bshad la /
sngar drangs pa'i bden gnyis kyi 'grel pa las /
gzhan dag ni yang dag pa kho nar 'dzin pas /
yang zhes bya ba ni bsdu ba'i don to / /
de yang rigs pas dpyad na kun rdzob kho na ste /
zhes pa ni gzhan sems tsam pas chos bdag bkag pa'i stong nyid don dam par yod par 'dod pa dang /
rang lugs la kun rdzob tu yod par 'dod pa'i khyad par phye ba yin gyi kun rdzob yin par bshad pa min zhing /
yang de nyid las /
yang dag pa'i skye sogs dngos po snang ba na mi snang bas log pa'i kun rdzob yin pa bzhin du /
yang dag pa'i skye sogs bkag pa yang log pa'i kun rdzob tu 'gyur te /
de ni dgag gzhi'i dngos po snang ba na mi snang ngo / /
zhes rtsod pa'i lan du /
mi snang ba ma yin te /
dngos po'i ngo bo dang tha mi dad pa'i phyir ro / /
zhes yang dag pa'i skye sogs bkag pa de dgag gzhi'i dngos po mngon sum du snang ba'i tha snyad pa'i tshad ma mig shes sogs la snang bar bshad pa ni yang dag pa'i skye sogs bkag pa'i ma yin dgag gi stong pa la dgongs shing /
de 'dra ba de don dam bden pa btags pa ba dang kun rdzob bden pa mtshan nyid par bshad @# / /
pa'i phyir /
rtags dang po grub ste /
lam rim chung du las /
yang dag pa'i skye sogs bkag pa la yang /
'dis bkag pa'i rigs shes dang de'i gzhal bya gnyis yod pas /
yang dag pa'i kun rdzob tu rtogs tshul yang de'i steng nas shes par bya'o / /
zhes gsungs pa'i phyir /
rtags gnyis pa grub ste /
de nyid las /
bden gnyis rang 'grel las /
gzhan dag ni yang dag pa kho nar 'dzin pas /
yang zhes bya ba ni bsdu ba'i don to / /
de yang rigs pas dpyad na kun rdzob kho na ste /
ci'i phyir zhe na /
dgag bya yod pa ma yin pas / /
yang dag tu na bkag med gsal / /
zhes gzhan sems tsam pa dag dgag gzhil chos bdag bkag pa'i dgag pa stong nyid yang dag tu grub par 'dod pa dang /
rang lugs kyi dgag bya chos bdag med pas de bkag pa'i dgag pa yang dag par ma grub ces gsungs pas /
don dam par skye sogs bkag pa kun rdzob par bshad pa ni kun rdzob tu yod pa'i don yin gyi kun rdzob yin par ston pa min no / /
zhes gsungs pa'i phyir /
rtags gsum pa grub ste /
de la dbu ma rang rgyud pas yang dag pa'i skye sogs 'gog tshul dang /
de'i lan du dngos smra bas mgo mtshungs su rtsod pa 'god tshul dang /
dbu ma rang rgyud pas de'i lan btab tshul gsum gyis shes dgos pa'i phyir /
dang po yod de /
dbu ma rang rgyud pas /
gzugs bden par grub pa'i skye sogs chos can /
log pa'i kun rdzob yin te /
de ni dngos smra ba khyod rang gi dpyad pa'i blo ngor gsal bar snang ba yod mod kyi /
nged cag gnyis ka la mthun snang du grub pa'i gzugs 'dzin dbang mngon ma 'khrul ba'i ngor mi snang ba'i phyir /
zhes 'phangs pa'i phyir /
gnyis pa yod de /
de'i lan du dngos smra ba sems tsam pa na re /
gzugs bden par grub pa'i skye sogs bkag pa'i ma yin dgag gi stong pa chos can /
log pa'i kun rdzob yin par thal /
ngo bo nyid med par smra ba khyed rang gi dpyad pa'i blo bor gsal bar snang ba yod mod kyi /
nged cag gnyis ka la mthun snang du grub pa'i gzugs 'dzin dbang mngon gyi ngor mi snang ba'i phyir /
zhes mgo mtshungs kyi rtsod pa bkod pa'i phyir /
gsum ba yod de /
de'i lan du /
rang rgyud pa na re /
gzugs bden par grub pa'i skye sogs bkag pa'i ma yin dgag ni gzugs 'dzin dbang mngon la snang zhing /
gzugs dang ngo bo tha mi dad pa'i yang dag kun rdzob yin pas snga ma dang mi mtshungs par bzhed pa'i phyir /
rang rgyud bas bden par grub pa'i skye sogs 'gog tshul de ltar yin te /
bden gnyis rang 'grel las| yang dag par skye ba la sogs pa ni mi snang ste /
ji lta bur yang rung ba'am /
grub pa'i mtha' la brten nas sgro btags pa 'ba' zhig tu zad do / /
de lta ma yin na ni rtsod pa med par thal ba kho nar 'gyur ro / /
rgol ba dang phyir rgol ba'i shes pa la snang ba'i cha la ni rtsod pa su yang med do / /
rtsod par byed na ni mngon sum la sogs bas gnod par 'gyur ro / /
zhes dang /
yang dag par skye ba la sogs pa gang yin pa de ni rtog pa'i bzos sbyar ba ste /
de ni yang dag pa ma yin pa'i @# / /
kun rdzob kyi bden pa'o / /
zhes gsungs so / /
bden gnyis kyi dka' 'grel las kyang /
gal te de ltar na yang dag par skye ba la sogs pa yang jig yang dag pa la kun rdzob kyi bden par mi 'gyur ram zhe na /
yang dag par skye ba la sogs pa ni mi snang ste /
zhes bya ba smos so / /
gal te mi snang na ji ltar sgro btags pa yin zhe na /
ji lta bur yang rung ba'am /
grub pa'i mtha' la brten nas sgro btags pa 'ba' zhig tu thad do zhes bya ba smos so / /
ji lta bu'ang rung zhes bya ba ni thog ma med pa'i dus nas log par yongs su brtags pa'i dbang gis te /
de ni de lta'o / /
de lta ma yin na ni yang dag par skye ba la sogs pa snang bar gyur pa de dag la rtsod pa med par thal ba kho nar 'gyur ro / /
zhes gsungs pa'i phyir /
lugs 'dir dgag bya bden grub dbang shes la mi snang bar gsungs pa 'di dag gis grub po /
de la dngos smra bas mgo mtshungs kyi rtsod pa 'god tshul yang sngar bshad pa ltar yin te /
bden gnyis rang 'grel las| 'o na yang dag par skye ba la sogs pa bkag pa yang jig yang dag pa ma yin pa'i kun rdzob tu de ni dngos po snang ba na yang dag par skye ba la sogs pa bzhin du mi snang ngo / /
zhes gsungs pa'i phyir /
de la lan btab tshul yang sngar ltar yin te /
de nyid las /
ma yin te dngos po'i ngo bo dang tha dad pa ma yin pa'i phyir ro / /
chos gzhan zhig yin par yongs su brtags na ni yang dag pa ma yin pa'i kun rdzob tu yang 'gyur ro / /
zhes gsungs pa'i phyir /
yig char| bden gnyis rang 'grel las /
yang dag pa'i skye ba la sogs pa dngos po snang ba na mi snang bas log pa'i kun rdzob yin pa bzhin du yang dag pa'i skye ba la sogs pa bkag pa yang dgag gzhi'i dngos po snang ba'i blo la mi snang bas log pa'i kun rdzob tu 'gyur ro / /
zhes drangs pa de rtsa she'i TIka chen gyi gzhung yin gyi /
bden gnyis rang 'grel gyi tshig min no / /
gzhan yang /
lugs 'dir gang zag gi bdag med don dam bden par 'dod dam mi 'dod ce na /
'di la bshad tshul mi 'dra ba gnyis byung ste /
re zhig yig cha skabs dang po ltar na /
gang zag bdag med phra mo chos can /
don dam bden ba ma yin te /
rang mngon sum du rtogs pa'i blo'i ngor gnyis snang dang bcas par shar ba'i phyir te /
rang mngon sum du rtogs pa'i nyan thos mthong lam bar chad med lam gyi ngor gnyis snang dang bcas par shar ba'i phyir te /
gnyis snang la yul yul can gyi gnyis snang dang bden grub tu snang ba la gnyis snang du byas pa dang /
don spyi'i snang ba la gnyis snang du byas pa dang /
kun rdzob kyi snang ba la gnyis snang du byas pa sogs du ma yod pa'i nang nas /
bar chad med lam de'i ngor gzhan rnams med kyang kun rdzob kyi gnyis snang yod pa'i phyir te /
mi rtag sogs bcu drug ka gnyis snang can gyi chos yin pa'i phyir te /
mi rtag sogs bcu drug la spyod pa dmigs bcas yin pas sher phyin ltar snang yin zhing /
sher phyin rnal mar spyod pa la dmigs med kyi stong nyid la spyod dgos par sher mdo las bshad pa'i phyir /
khyab ste@# / /
de'i dmigs bcas dmigs med ni gnyis snang dang bcas ma bcas kyi don yin pa'i phyir /
mdo kun btus su sher mdo drangs pa las /
bcom ldan 'das ji tsam gyis na shes rab kyi pha rol tu phyin pa la dmigs pa lags /
ji tsam gyis na mi dmigs pa lags /
bka' stsal pa /
ji tsam du gnyis pa de tsam du dmigs pa'o / /
mi gnyis pa ni mi dmigs pa'o / /
zhes gsungs pa'i phyir /
ma khyab mtshams kyi rtags grub ste /
dbu ma snang bar sher mdo drangs pa las /
kau shi ka 'di ni rigs kyi bu dang rigs kyi bu mo de dag shes rab kyi pha rol tu phyin pa nye bar ston pa na shes rab kyi pha rol tu phyin pa ltar bcos pa nye bar ston to / /
de la 'di ni shes rab kyi pha rol tu phyin pa ltar bcos pa yin te /
gzugs mi rtag ces bya bar nye bar ston to / /
de bzhin du sdug bsngal ba dang /
bdag med pa dang /
mi gtsang ba zhes bya bar nye bar ston to / /
zhes pa nas /
rnam pa thams cad mkhyen pa nyid mi rtag go zhes bya ba dang /
sdug bsngal lo zhes bya pa dang /
bdag med do zhes bya ba dang /
mi gtsang ba'o zhes bya bar nye bar ston par byed do / /
'di skad du gang de ltar spyod pa de ni shes rab kyi pha rol tu phyin pa la spyod do zhes bya bar yang nye bar ston te /
kau shika 'di ni shes rab kyi pha rol tu phyin pa ltar bcos pa yin no / /
de la gang shes rab kyi pha rol tu phyin pa ltar bcos pa ma yin pa gang yin zhe na /
de ni 'di skad du nye bar ston te /
rigs kyi bu tshur shog /
shes rab kyi pha rol tu phyin pa sgoms la gzugs mi rtag go zhes bya bar yang dag par rjes su ma lta zhig /
rnam pa thams cad mkhyen pa nyid kyi bar du sdug bsngal ba dang /
bdag med pa dang /
mi gtsang ba zhes bya bar yang dag par rjes su ma lta zhing / /
de ci'i phyir zhe na /
gzugs ni ngo bo nyid kyis stong pa'o / /
gzugs kyi ngo bo nyid gang yin pa de ni dngos po med pa'o / /
gang dngos po med pa de ni shes rab kyi pha rol tu phyin pa'o / /
zhes sogs gsungs pa'i phyir dang /
mdo kun btus dang sgom rim sogs las kyang de ltar mdo drangs nas bshad pa'i phyir dang /
rin chen phreng ba las kyang /
de ltar bdag dang bdag med pa /
yang dag ji bzhin dmigs su med / /
bdag dang bdag med lta ba dag /
de phyir thub pa chen pos bzlog /
ces gsungs pa'i phyir /
stong thun las kyang /
sems tsam pa dang dbu ma rang rgyud ba dag gang zag gi bdag med don dam bden par mi 'dod cing /
gang zag gi bdag 'gog pa'i rigs pa yang kun rdzob dpyod byed kyi rigs par 'dod do / /
zhes gsungs pa'i phyir /
dbu ma snang ba las kyang /
de lta bas na dngos por smra ba thams cad chos kyi de kho na nyid phyin ci log tu ston pa'i phyir shes rab kyi pha rol tu phyin pa ltar bcos pa nye bar ston pa kho na yin gyi /
chos thams cad ngo bo nyid med pa nyid du smra ba rnams ni phyin ci ma log pa nyid yin pas bcom ldan 'das kyis 'thad pa dang bcas pa yin par gsal bar kho nar bstan pa yin no / /
zhes gsungs pa'i phyir ro / /
de la yig cha'i skabs gsum pa dang /
de dang mthun pa'i mkhas pa gzhan dag gi bshad tshul ltar na /
gang zag @# / /
gi bdag med chos can /
don dam bden pa yin te /
stong nyid yin pa'i phyir te /
dbus mtha' dang rnam par gtan la dbab pa bsdu ba dang kun btus sogs las bdag med gnyis ka stong nyid du bshad pa'i phyir dang| der ma zad rang rgyud pa'i gzhung dbu ma snang ba sogs las kyang bdag med gnyis ka stong nyid dang don dam bden par bshad pa'i phyir /
dang po grags che zhing /
sems tsam pa'i lugs la de ltar 'dod dgos par drang nges rnam 'byed kyi mtha' dpyod du rgyas par bshad pas /
'dir shes byed sogs ma spros /
rtags gnyis pa grub ste /
dbu ma snang ba las /
gang yang gal te don dam pa gyi na zhig yin na zhes bya ba la sogs pa smras pa de yang 'brel ba med pa yin te /
'di ltar chos dang gang zag la bdag med pa'i mtshan nyid kyi ngo bo de kho na nyid ni rigs pa dang ldan pas dam pa yin zhing don kyang de yin te /
don du gnyer ba rnams kyis sgrib pa spang bar bya ba'i ched du don du gnyer bar bya ba yin pa'i phyir dang /
ye shes dam pa phyin ci ma log pa'i don te yul yin pa'i phyir don dam pa zhes bya'o / /
zhes 'jig rten las 'das pa'i ye shes de'i yul can gang yin pa de yang tshig gi don gzhan du sbyor ba'i sgo nas der tha snyad gdags so / /
thos pa dang bsams pa dang bsgoms pa las byung ba'i shes rab de'i rjes su mthun pa gang yin pa de yang gdags pas de skad du brjod do / /
zhes bdag med gnyis ka don dam pa mtshan nyid pa dang /
de gnyis ka rtogs pa'i yul can ye shes rtog bcas rtog med rnams don dam btags pa bar gsungs pa'i phyir dang /
rang rgyud pa'i skabs kyi legs bshad snying po las kyang /
bdag med gnyis ni rigs pa dang ldan pas dam pa yang yin la /
sgrib pa spong 'dod pas rtogs bya'i ched du don du gnyer ba dang ye shes dam pa dang phyin ci ma log pa'i don te yul yin pas don dam mtshan nyid par bshad do / /
zhes dbu ma snang bas gzhung sgra sor bzhag tu mdzad pa'i phyir dang /
yang dbu ma snang ba las /
'phags pa dkon mchog sprin las /
rigs kyi bu gal te don dam pa med par gyur na tshangs par spyod pa don med par 'gyur ro zhes gsungs pa gang yin pa 'di yod pa ma yin nam zhe na /
de ni rigs pa ma yin te /
gang la 'di khungs su 'gyur ba'i don dam ba su zhig spong bar byed /
mdo'i don ni 'di ltar 'di ni gang zag dang chos la bdag med pa'i mtshan nyid kyi de kho na nyid don dam pa'i sgrar dgongs pa yin te /
de ni ye shes dam pa'i spyod yul yin pa'i phyir dang /
bdag nyid rigs pa dang ldan pa nyid kyis dam pa yin pa'i phyir ro / /
zhes mdo las don dam bden pa med na tshangs par spyod pa don med du 'gyur bar gsungs pa'i don dam la bdag med gnyis ka 'jog pa'i phyir dang /
yang de nyid las /
sems can thams cad ni de bzhin gshegs pa'i snying po can no zhes bya ba 'dis kyang thams cad bla na med pa yang dag par rdzogs pa'i byang chub kyi go 'phang thob par rung ba nyid du yongs su bstan te /
de bzhin gshegs pa'i sgra ni chos kyi dbyings gang zag dang chos la bdag med pa'i mtshan nyid rang bzhin gyis 'od gsal ba yin par @# / /
brjod par bzhed pa'i phyir ro / /
zhes rang bzhin gnas rigs la bdag med gnyis ka yod par gsungs pa'i phyir dang /
yang de nyid las /
gang nges par legs pa'i grong khyer du 'jug par 'gyur ba ni dngos po ma lus pa stong nyid du sgom pa 'di kho nar zad pas /
de'i phyir de don du gnyer ba bdag legs su dga' ba rnams kyis la mngan pa la rnam par rtog pa thag bsrings te spangs nas de nyid bdag nyid chen po rnams kyis rigs pa dang lung gi sgron me'i tshogs kyis gsal rab tu brjod pa'i phyir dang /
skye bo mkhas pa'i 'gro ba ma lus pas rjod cing rjes su bgrod pa'i phyir gus par rtag tu bsten par bya'o /
zhes gsungs pa'i phyir /
zhes bzhed do / /
gnyis pa kun rdzob bden pa la dbye na /
der gyur pa'i yang dag kun rdzob dang log pa'i kun rdzob gnyis /
de gnyis kyi mtshan nyid ni mdo sde spyod pa'i dbu ma rang rgyud pa ltar na /
rang gsal bar snang ba'i tha snyad pa'i shes pa la ji ltar du 'jig rten na yul phyin ci ma log par grags pa'i chos de /
yang dag kun rdzob kyi mtshan nyid /
rang gsal bar snang ba'i tha snyad pa'i shes pa la ji ltar snang ba ltar du 'jig rten na yul phyin ci log tu grags pa'i chos kyi cha nas bzhag pa'i don de /
log pa'i kun rdzob kyi mtshan nyid yin te /
bden gnyis las /
snang du 'dra yang don byed dag /
nus pa'i phyir dang mi nus phyir / /
yang dag yang dag ma yin pa'i / /
kun rdzob kyi ni dbye ba byas / /
zhes dang /
de'i rang 'grel las /
shes pa gsal ba'i rnam pa snang ba can du 'dra yang /
ji ltar snang ba bzhin du don byed pa la slu ba dang mi slu ba yin par nges par byas nas chu la sogs pa dang smig rgyu la sogs pa dag 'jig rten gyis yang dag pa dang yang dag pa ma yin par rtogs so / /
dngos su na gnyis ni ngo bo nyid med pa nyid du ngo bo nyid mtshungs pa kho na'o / /
ji ltar snang ba bzhin du ni rnam par gnas so / /
don byed pa la slu ba dang mi slu ba yang ji ltar grags pa kho na bzhin te /
de yang ngo bo nyid med pa'i phyir ro / /
zhes gsungs so / /
mtshan gzhi ni /
gzugs sogs yul lnga dang /
bden grub kyi skye 'gags med pa'i ma yin dgag gi stong pa dang /
'dus ma byas kyi nam mkha' sogs yang dag kun rdzob dang /
sgyu ma'i dpe bdun dang /
bden grub kyi skye ba dang /
sems tsam gyi don dang /
grangs can pa'i rtsa ba'i rang bzhin dang /
rgyang pan pa'i 'byung 'gyur gyi sems dang /
bye rig gnyis kyi bem po dang /
rtag pa rang byung gi dbang phyug sogs dang /
sgyu ma'i rta rta yin pa dang /
zla ba'i gzugs brnyan zla ba yin pa sogs log pa'i kun rdzob yin te /
bden gnyis las /
btags pa'i don gyis dben gyur pa| |dngos tsam brten nas gang skyes te / /
yang dag kun rdzob shes par bya / /
yang dag min ni kun btags yin / /
zhes dang /
de'i rang 'grel las /
btags pa'i don ni yang dag par skye ba la sogs pa dang /
rnam par shes pa snang ba dang| gtso bo dang 'byung ba'i yongs su 'gyur ba la sogs pa ste /
de dag gis dben pa'o / /
dngos po tsam gang yin pa ni ji ltar snang ba bzhin du don byed nus pa'i phyir ro / /
rgyu dang rkyen rnams la brten nas skyes pa de ni yang dag pa'i kun rdzob kyi @# / /
bden pa yin par shes par bya ste /
'di ltar byis pa yan chad kyi shes pa la mthun par don ji snyed rgyu las snang ba de ni yang dag pa'i kun rdzob yin par rigs te /
shes pa la snang ba dang mthun par dngos po gnas pa'i phyir ro / /
zhes dang /
yang dag par skye ba la sogs pa gang yin pa de ni rtog pa'i bzos sbyar ba ste /
de ni yang dag pa ma yin pa'i kun rdzob kyi bden pa'o / /
ni zhes bya ba ni brnan pa'i don tam go rim bzlog pa'o / /
zhes so / /
'di la rtsod pa dang lan gnyis gong du bshad zin /
ni zhes bya ba ni yang dag par skye ba sogs sgro btags pa rnams log pa'i kun rdzob kho na yin gyi gzhan min no zhes nges par bzung ba 'am /
yang dag par skye ba la sogs pa'i kun btags ni yang dag pa ma yin no zhes go rim bzlog pa'i don du bshad do / /
dpe kha cig tu bsnan zhes sa mgo can du byas 'dug kyang brnan zhes pa ni dag par mngon te /
brnan pa zhes pa nges bzung gi brda rnying yin par bshad pa'i phyir ro / /
gzhung tshan snga phyi gnyis kyi yang log 'jog tshul tha dad par rang rgyud pa'i grub mthar bshad kyang /
mtshan nyid dang mtshan gzhi ston pa'i dbang du byas par bden gnyis dar TIka las gsungs so / /
las 'bras kyi 'brel ba phra mo dang sa lam la sogs pa'i yon tan gong ma rnams so skye phal ba rnams la grags pa ma yin kyang 'jig rten na ma grags pa'i skyon med de /
skabs 'di'i 'jig rten grags pa zhes pa de kho na nyid lam dpyad pa'i tha snyad pa'i tshad mas grub pa'i don la byed pa'i phyir te /
lam rim las /
'di ni 'jig rten pa'am tha snyad pa'i shes pa la ji ltar snang zhing grags pa ltar 'jug gi yin lugs ji ltar yin dpyad nas 'jug pa min pa'i phyir 'jig rten gyi grags pa zhes bya ba'ang yin pas /
de 'dra ba'i shes pa ni grub mthas blo bsgyur ma bsgyur thams cad la 'ong bas ji 'dra zhig gi rgyud la 'dug kyang 'jig rten pa'i grags pa'am ma dpyad pa'i shes pa zhes bya yi grub mthas blo ma bsgyur ba'i 'jig rten pa kho na'i rgyud la yod par mi bzung ngo / /
zhes dang /
las 'bras dang sa lam la sogs pa phal ba la ma grags pa rnams kyang thos pa dang myong ba la sogs pas yul du byas pa'i tshe yin tshul la ji ltar yin mi dpyod pa'i shes pa rang dga' ba la'ang snang ba yin pas 'jig rten gyi grags pa ma yin pa'i skyon med do / /
zhes gsungs pa'i phyir ro / /
rnal 'byor spyod pa'i dbu ma rang rgyud pa ltar na /
rang gsal bar snang ba'i tha snyad pa'i shes pa la snang ba gang zhig /
'jig rten na yul phyin ci ma log par grags pa'i don de /
yang dag kun rdzob kyi mtshan nyid /
rang gsal bar snang ba'i tha snyad pa'i shes pa la snang ba gang zhig /
'jig rten na yul phyin ci log tu grags pa'i cha nas bzhag pa'i don de /
log pa'i kun rdzob kyi mtshan nyid du 'jog dgos te /
lugs 'dis gzugs sgra sogs dbang shes la snang ba ltar du grub par mi 'dod pa'i phyir ro / / / /
gnyis pa mtha' dpyad pa la /
kha cig na re /
spros pa phyogs gcig tsam dang bral ba'i don dam dang spros pa gnyis char dang bral ba'i don dam pa gnyis don gcig @# / /
yin zer /
gzhan dag na re /
de gnyis 'gal ba yin zer /
de gnyis ka mi 'thad par thal /
de dag med pa yin pa'i phyir /
der thal /
spros pa phyogs gcig tsam dang bral ba'i don dam pa med pa gang zhig spros pa gnyis char dang bral ba'i don dam pa med pa'i phyir /
dang po grub ste /
bden snang gi spros pa dang bral ba'i don dam pa med pa'i phyir /
der thal /
bden 'dzin gyi spros pa dang bral ba'i don dam pa med pa'i phyir /
der thal /
de dang bral ba'i chos med pa'i phyir /
rtags yig chas grub po / /
gnyis pa grub ste /
gnyis snang gi spros pa dang bral ba'i don dam med pa'i phyir /
der thal /
gnyis snang gi spros pa dang bral ba'i chos med pa'i phyir /
der thal /
bden snang gi spros pa dang ma bral na gnyis snang gi spros pa dang ma bral bas khyab pa'i phyir dang /
lam rim chung ngu las /
bden stong snang ba'i spros pa thams cad dang bral ba mi srid pas /
don dam bden pa yin na gnyis snang gi spros pa thams cad dang bral dgos pa ni gzhung gi don min no / /
zhes gsungs pa'i phyir /
byas pa la kho na re /
de mi 'thad par thal /
stong nyid spros pa gnyis char dang bral ba'i don dam yin pa'i phyir /
der thal /
stong nyid de stong nyid mngon sum du rtogs pa'i mnyam bzhag ye shes kyi ngor spros pa gnyis char dang bral ba'i don dam yin pa'i phyir nam khyab /
rtags grub ste /
stong nyid de rang 'dzin pa'i rigs shes rtog med kyi ngor spros pa gnyis char dang bral ba dang rang 'dzin pa'i rigs shes rtog bcas kyi ngor spros pa phyogs gcig tsam dang bral ba gnyis ka yin kyang /
sbyir na spros pa gnyis ka dang ma bral ba'i phyir te /
de nyid las /
blo 'ga' zhig gi ngor gnyis snang gi spros pa thams cad dang bral ba ma gtogs pa /
bden stong de snang ba'i spros ba thams cad dang bral ba mi srid pas /
zhes gsungs pa'i phyir /
yang kho na re /
bshad tshul 'di dag mi 'thad par thal /
spros pa gnyis char dang bral ba'i stong nyid yod pa'i phyir /
der thal /
stong nyid mngon sum du rtogs pa'i mnyam bzhag ye shes kyi ngor spros pa gnyis char dang bral ba'i stong nyid yod pa'i phyir na ma khyab /
'o na khyod rang la /
nam mkha' med pa chos can /
yod par thal stong nyid mngon sum du rtogs pa'i mnyam bzhag ye shes kyi ngor khyod yod pa'i phyir /
khyab pa khas /
ma grub na /
nam mkha' chos can /
de'i ngor khyod med pa yod par thal /
khyod kun rdzob bden pa yin pa'i phyir /
rtsa bar 'dod na /
shes bya med pa yod par thal /
'dod pa'i phyir| 'dod na /
gzhi grub na khyod med par yod pas khyab par thal lo /
kha cig na re /
rigs shes rjes dpag gi gzhal byar gyur pa'i stong nyid chos can /
mthun pa'i don dam yin par thal /
yul mthun pa'i don dam yin pa'i phyir| der thal /
rigs shes rtog bcas kyi ngor khyod mthun pa'i don dam yin pa'i phyir na ma khyab /
rtsa bar 'dod mi nus te /
don dam dngos yin pa'i phyir /
khyab ste /
mthun pa'i don dam dang don dam dngos 'gal ba yin pa'i @# / /
phyir dang /
bden gnyis kyi dar TIka las /
kha cig rigs shes rjes dpag gis gzhal ba'i myu gu bden med rnam grangs pa'i don dam du 'dod pa ni mi rigs te /
de lta na don dam bden pa'i mtshan gzhi cung zad kyang mi rnyed pa'i phyir /
zhes gsungs pa'i phyir /
yang kha cig na re /
stong nyid mngon sum du rtogs pa'i mnyam bzhag ye shes chos can /
rnam grangs ma yin pa'i don dam yin par thal /
yul can rnam grangs ma yin pa'i don dam yin pa'i phyir na ma khyab /
byas pa la kho na re /
de chos can /
rnam grangs ma yin pa'i don dam yin par thal /
stong nyid rtogs pa'i rigs shes la rnam grangs pa'i don dam dang rnam grangs ma yin pa'i don dam gnyis yod pa'i phyir te /
lam rim chung du las /
don dam gnyis bshad pa yul can la mi byed par yul gyi don dam kho na la byed pa ni gzhung gi don min no / /
zhes gsungs pa'i phyir nam khyab ste /
de la yul can rnam grangs pa'i don dam dang yul can rnam grangs ma yin pa'i don dam gnyis su phye ba'i don yin pa'i phyir te /
stong thun las /
dI ni rigs shes la don dam du byas nas de la dngos dang mthun pa'i don dam gnyis su phye ba yin la /
zhes gsungs pa'i phyir /
kha cig na re /
stong nyid chos can /
mthun pa'i don dam yin par thal /
rigs shes rtog bcas kyi ngor khyod mthun pa'i don dam yin pa'i phyir na ma khyab /
'o na /
bum pa med pa chos can /
don dam bden pa yin par thal| stong nyid rtogs pa'i rigs shes kyi ngor khyod don dam bden pa yin pa'i phyir /
khyab pa 'grigs /
yang kho na re /
yul mthun pa'i don dam med par thal /
stong nyid yin na mthun pa'i don dam ma yin pas khyab pa'i phyir nam khyab /
'dod mi nus te /
bden med ni don dam dngos dang bden stong sgyu ma lta bu ni yul mthun pa'i don dam yin pa'i phyir te /
stong thun las /
bden med lta bu'i med dgag don dam dngos dang /
bden med dang myu gu tshogs pa'i ma yin dgag lta bu ni mthun pa'i 'don dam du 'jog pas /
zhes gsungs pa'i phyir spros pas chog go /
yang kha cig na re /
yang log gnyis po gang rung yin na kun rdzob bden pa yin pas khyab zer na /
grangs can pa'i gtso bo dang rgyang pan pa'i 'byung 'gyur dang bye rig gnyis kyi bem po sogs chos can /
kun rdzob bden pa yin par thal /
yang log gnyis po gang rung yin pa'i phyir /
der thal /
log pa'i kun rdzob yin pa'i phyir /
der thal /
de ltar bden gnyis kyi 'grel par bshad pa'i phyir /
'dod mi nus te /
de dag med pa yin pa'i phyir /
der thal /
rtsa ba'i rang bzhin zhes pa ni /
grub mthar /
rtsa ba byed po rtag gcig yul dang khyab / /
mi gsal yon tan mnyam 'dod gnas lugs sogs / /
zhes pa ltar khyad par du ma dang ldan pa'i shes bya zhig la grangs can pas 'dod cing /
khyad par tshad phyir rjes 'gro'i phyir / /
nus pa'i sgo nas 'jug pa'i phyir / /
rgyud dang 'bras bu dbyer yod phyir / /
rang bzhin sna@# / /
tshogs dbyer med phyir / /
mi gsal ba yi rgyu yod do / /
zhes gtso bo yod par sgrub pa'i gtan tshigs lda dang /
ha cang nye phyir ring phyir dang / /
cha phra'i phyir dang sgrib phyir dang / /
zil gnon phyir dang 'dus phyir dang / /
dbang po nyams phyir yid med phyir / /
zhes gtso bo de mi gsal bar sgrub pa'i rgyu mtshan bskyed sogs sgro btags pa mngal /
rgyang pan pa'i 'byung 'gyur gyi sems kyang dbu ma snying po las /
'byung ba sems med rnams las ni / /
shes pa yod pa nyid skye ste / /
skye can yin phyir myos mthu dang / /
me shes las ni me bzhin no / /
zhes tshe 'dir skyes ma thag pa'i sems ni 'byung ba chen po'i nyer lan las skyes par 'dod pa dang /
bye rig gnyis kyi bem po ni sngar mdo sde ba'i skabs su bshad zin pa ltar bde ba sogs lnga la byed pa'i phyir dang /
rnam 'grel las /
gzhan yang rig byed min de dag /
rang gi ngo bo ji ltar rig /
don gcig la brten rnam shes kyi / /
rig bya yin zhes 'ga' zhig zer / /
zhes bye rig gnyis kyis bde ba la sogs pa lnga bdag gi yon tan du gyur pa'i nang gi bem po yin pas /
yul gzhan gang yang rig byed min pa'i phyir rang gi ngo bo ji ltar rig /
'o na /
bde sdug sogs rig par tshor ba 'di ci yin zhe na /
bde sogs de dang lhan cig bdag gi steng du brten cing 'phro 'du ba'i rnam shes kyis de dag rig par bya ba la /
de dag kyang shes pa yin pa ltar tshor ba yin no / /
zhes 'dod pa'i phyir /
bde sogs phyi'i bem por 'dod pa yang de nyid las /
'ga' zhig bde sogs phyi rol na / /
gnas nyid dang ni sems med dang / /
gzung bar smra ste zhes grangs can pas bde sdug sogs kyi phyi rol na gnas pa dang sems med pa'i bem po dang dbang shes kyi gzung don yin par 'dod pa sogs yod pa'i phyir /
de dag 'gog tshul yang rnam 'grel le'u gsum pa'i rang rig sgrub pa'i skabs nas shes par bya'o / /
yang kha cig na re /
de dag chos can /
yid kyi rnam shes la gsal bar snang ba med par thal /
med pa yin pa'i phyir na ma khyab ste /
mi srid pa'i don gsal bar snang ba'i yid shes du ma yod pa'i phyir te /
rnam 'grel las /
'dod 'jigs mya ngan gyis brlams dang / /
rkun po rmi sogs kyis bslad pas / /
mdun na gnas pa bzhin du ni / /
yang dag min pa mthong bar 'gyur / /
zhes dang /
mi gtsang zad par sa la sogs / /
yang dag min pa'ang bsgoms pa yi / /
stobs kyis sprul pa rtog med dang / /
gsal bar snang ba can du mthong / /
de phyir yang dag yang dag min / /
gang gang shin tu bsgoms gyur pa / /
bsgom pa yongs su rdzogs pa na / /
de gsal mi rtog blo 'bras can / /
zhes gsungs pa'i phyir /
kha cig na re /
gzugs sogs don lnga don dam par grub pa chos can /
log pa'i kun rdzob ma yin par thal /
khyod gsal bar snang ba'i shes pa med pa'i phyir /
der thal /
khyod gsal bar snang ba'i dbang po'i mngon sum med pa'i phyir na ma khyab /
rtags grub ste /
bden gnyis las /
snang ba'i ngo bo gang yin pa / /
@# / /
de ni 'gog pa ma yin nyid / /
nyams su myong ba gang yang ni / /
dgag par rigs pa ma yin no / /
skye la sogs pa'i rnam pa gang / /
snang ba min la de yang ni / /
yang dag par zhes bya sogs par / /
gzhan gyis yongs su btags pa 'gog /
zhes sogs dang /
de'i 'grel par /
gang yang gzugs la sogs pa snang ba dang ldan pa'i shes pa la mi snang ba'i rnam pa yang dag par skye ba dang rnam par shes pa snang ba dang /
gtso bo dang yongs su 'gyur ba la sogs pa bstan bcos la sogs pa la brten nas yongs su btags pa 'di 'ba' zhig 'gog par byed de /
de bkag pa la mngon sum la sogs pa'i gnod pa mi 'jug pa kho na'o / /
sogs pa smos pa ni yod pa nyid la sogs pa yongs su bsdu ba'o / /
zhes gsungs pa'i phyir dang /
sngar bshad pa'i rtsod lan gyis kyang grub pa'i phyir te /
'jug pa'i TIk chen las /
bden par yod pa ltar nye bar bstan pa mthong ba ni rtog pa yin gyi dbang shes min te /
bden gnyis kyi 'grel par dgag bya bden pa dbang shes la mi snang bar bshad pa 'dir yang 'dra ba'i phyir ro / /
de yang nas byung ba'i bar gyis ni bden 'dzin de lhan skyes su ston no / /
zhes gsungs pa'i phyir /
'di rigs ngo'i bden grub kyi dbang du byas pa ma yin te /
rigs ngo'i bden 'dzin la lhan skyes mi srid pa'i phyir /
legs bshad snying po las so / /
des na rigs ngo'i bden grub kyi dbang du byas par yig char bshad pa ni bden gnyis kyi 'grel pa sogs su bden 'dzin lhan skyes kyi 'dzin tshul ltar du grub tshad gsal bar ma bshad pa la dgongs so / /
de la kha cig /
rnal 'byor spyod pa'i dbu ma rang rgyud bltar na bden grub dbang mngon la snang zhing /
mdo sde spyod pa'i dbu ma rang rgyud pa ltar na mi snang zer ba'ang mi rigs te /
bden grub dbang shes la mi snang ba ni lugs gnyis ka la 'dra bar 'jug pa'i TIka chen du bshad la /
yig char yang lugs gnyis mi 'dra ba'i khyad par ma gsungs pa'i phyir dang /
gzhung khungs thub gzhan las kyang de 'dra ba'i khyad par phye ba med cing /
lugs de gnyis kyi stong pa nyid kyi dgag bya la phra rags kyi khyad par med pas rigs pas kyang bsgrub tu mi rung ba'i phyir /
gzhan yang /
de mi 'thad par thal /
lugs de gnyis la khyad par de 'dra mi rung ba'i phyir /
der thal /
de gnyis kas kyang rang gi mtshan nyid kyis grub pa dang chos can mthun snang ba sogs khas len pa'i phyir /
khyab ste /
lugs 'dir dgag bya bden pa dbang shes la mi snang ba ni rang mtshan khas blangs pa la thug pa'i phyir te /
bden gnyis kyi dar TIk las /
rang rgyud pa'i bzhed pa'i rang mtshan stong pa nyid kyi 'gal zla dgag bya'i chos su 'dod na de dbang shes la mi snang bar bden gnyis 'dir gsal bar bshad pa dang 'gal lo / /
zhes gsungs pa'i phyir| lung 'dis kyang dgag bya bden pa dbang shes la mi snang bar gsungs pa'i don rigs ngo'i bden grub kyi dbang du byas pa min par grub ste /
rang mtshan gyis grub ba dgag byar 'dod pa la rigs ngo'i bden grub dbang shes la mi snang bar bshad @# / /
pa dang 'gal skyon med pa'i phyir te /
thal 'gyur bas kyang rigs ngo'i bden grub dbang shes la mi snang bar 'dod pa'i phyir ro / /
kha cig na re /
rnal 'byor spyod pa'i dbu ma rang rgyud pa'i lugs la /
gzugs sogs don lnga rang 'dzin pa'i dbang shes la snang ba ltar ma grub par yang dag kun rdzob kyi mtshan nyid bzhag pa'i shugs kyis thon pa de mi 'thad par thal /
rnam rdzun pa dang mthun pa'i dbu ma rang rgyud pa seng bzang dang dzE ta ri sogs ltar na de ltar 'thad kyang /
zhi 'tsho yab sras sogs rnam bden pa dang mthun pa'i dbu ma rang rgyud pas de ltar mi 'dod pa'i phyir /
rtags zur phyi ma grub ste /
de dag gis gzugs sgra sogs dbang shes la snang ba ltar tu grub par 'dod pa'i phyir te| dbu ma rgyan rang 'grel las /
byis pa'i gnas skabs nas bzung ste /
thams cad mkhyen pa'i ye shes kyi bar du myong ba gang ma brtags gcig pu na yid du 'ong ba'i rang bzhin kho bos bkag pa med de /
zhes dang /
dbu ma'i yig char /
'di dag gis byis pa yan chad la gzugs sogs snang ba ltar grub par 'dod la /
thal 'gyur bas de ltar grub pa dgag byar byed pa'i phyir /
zhes dang /
grub mtha' chen mor /
rnal 'byor spyod pa'i dbu ma rang rgyud pa rnam bden pa dang mthun pa dang mdo sde spyod pa'i dbu ma'i 'di ltar snang ba ltar don byed nus kyang /
rnam rdzun pa dang mthun pa dag gi mi rung la /
zhes gsungs pa'i phyir na ma khyab ste /
lung dang po gnyis ni rang mtshan snang ba la ltos te 'khrul ma 'khrul gyi khyad par phye ba yin la /
lung tha ma ni dbang shes la rags par snang ba ltar du grub ma grub la dgongs pa'i phyir /
rtsa bar 'dod mi nus te /
zhi ba 'tshos gzung 'dzin ji ltar snang ba ltar du ma grub par 'dod pa'i phyir /
der thal /
bden gnyis kyi 'grel bshad las gzung 'dzin ji ltar snang ba ltar ma grub pa 'gog pa'i rgyu mtshan gyis 'grel bshad de zhib 'tshos brtsams pa ma yin par rje bdag nyid chen pos bshad pa'i phyir te /
legs bshad snying po las| 'grel bshad de rtsom pa po zhi ba 'tsho yin zhes pa yang ming mthun pa'am kha g.yar pa yin gyi dbu ma rgyan la sogs pa rtsom mkhan ni min te /
'dis bstan bcos brtsams pa'i dgos pa bshad pa tshad ma'i de kho na nyid bsdus pa'i 'grel par bkag pa'i phyir dang /
gzung 'dzin ji ltar snang ba bzhin du med par smra ba mngon sum dang 'gal zhing grags pas kyang gnod par bden gnyis rang 'grel las bshad pa sgra sor bzhag gi don 'thad phyogs su 'grel pa'i phyir ro / /
zhes gsungs pa'i phyir /
yang kha cig na re /
rnam shes bden grub log pa'i kun rdzob yin par yig char bshad pa mi 'thad par thal /
de gsal bar snang ba'i blo med pa'i phyir /
der thal /
de gsal bar snang ba'i mngon sum bzhi po gang rung med pa'i phyir na ma khyab /
rtags grub ste /
de dbang mngon la snang du mi rung zhing /
rang rig la 'khrul snang 'dod pa'i grub mtha' smra ba med la /
rnal 'byor mngon sum la thal 'gyur ba ma gtogs pa 'khrul snang @# / /
mi 'dod /
gzhan sems shes pa'i mngon shes lta bu yid mngon kyang bden grub snang mi rung ba'i phyir /
rtsa bar 'dod mi nus te /
de gsal bar snang ba'i rtog med log shes yod pa'i phyir /
der thal /
grangs can pa'i gtso bo gsal bar snang ba'i rtog med log shes yod pa bzhin yin pa'i phyir dang /
de yid shes yin gyi dbang shes ma yin pa'i phyir te /
dbu ma rgyan rang 'grel las /
yon tan rnams kyi rang bzhin mchog /
mthong ba'i lam du 'gro ma yin / /
mthong ba'i lam du gang gyur te / /
sgyu ma lta bur shin tu gsog /
ces gsungs pa'i phyir /
mtha' dpyad pa gzhan phal cher 'og tu 'chad par 'gyur ro / / / /
gnyis pa thal 'gyur ba'i lugs bshad pa la /
dbu ma'i rtsa ba las /
sangs rgyas rnams kyis chos bstan pa /
bden pa gnyis la yang dag brten / /
zhes sogs tshigs bcad lnga dang /
dbu ma 'jug pa las /
dngos kun yang dag brdzun pa mthong ba yis / /
dngos rnyed ngo bo gnyis ni 'dzin par 'gyur / /
zhes sogs tshigs bcad bzhi dang /
gti mug rang bzhin sgrib phyir kun rdzob ste / /
zhes pa nas /
mthong de de nyid de bzhin 'dir shes gyis / /
zhes tshigs bcad gnyis byung / /
de dag gi don bshad pa la /
spyi don dang mtha' dpyad pa gnyis /
dang po la /
rang rgyud pa'i lugs dang mi 'dra ba'i khyad par phye ba'i sgo nas bden pa gnyis spyi'i rnam bzhag bstan pa dang /
kun rdzob dang don dam pa'i dbye ba so sor bye brag tu bshad pa gnyis /
dang po la /
spyod 'jug las /
don dam blo yi spyod yul min / /
zhes gsungs pa dang /
mdo las don dam bden pa shes par bya ba ma yin par gsungs pa dang /
thams cad mkhyen pa'i ye shes kyi yul las 'das par gsungs pa sogs tshig zin 'ga' zhig la brten nas rdog lo chen pos don dam bden pa shes bya min pas snang tsam bden gnyis kyi dbye gzhir 'dod par grags pa dang /
'jug par /
dngos kun yang dag pa brdzun pa mthong ba yis / /
dngos nyid ngo bo gnyis ni 'dzin par 'gyur / /
zhes pa'i dgongs par bsams nas thang sag pa sogs la la gzugs nas rnam mkhyen gyi bar chos thams cad kyi ngo bo bden gnyis kyi dbye gzhir bshad pa dang /
bod gzhan dag sgro ma btags pa'i yul bden gnyis kyi dbye gzhi zer ba dang /
tshig la rmongs pa kha cig bden pa dbye gzhi zer ba dang /
yang kha cig rten 'brel sna tshogs pa bden gnyis kyi dbye gzhi zer ba dang /
stag lo'i grub mtha' kun shes su /
bden gnyis dbye gzhi shes bya tsam du gsungs /
zhes pa'i 'grel bar /
kun rdzob rigs ngo'i shes bya dang don dam 'khrul ngo'i shes bya min yang ma phye bar ma brtags ma dpyad pa'i ngor shes bya tsam 'di bden gnyis kyi dbye gzhi nyid du mdo las gsungs te /
zhes gsungs la sogs mang yang /
bslab btus su yab sras mjal ba'i mdo drangs pa las /
'di ltar de bzhin gshegs pas kun rdzob dang don dam pa gnyis thugs su chud de /
shes par bya ba yang kun rdzob dang don dam pa'i bden pa 'dir thad de /
zhes gsungs pa ltar bden gnyis kyi dbye gzhir @# / /
shes bya 'jog pa la thal rang sems tsam pa kun mthun no / /
'on kyang mdo 'di'i tshig gi nus pa 'don tshul gyi khyad par gyis thal 'gyur ba thun mong ma yin pa'i khyad chos su 'gro lugs shig yod de /
dper na chos kyi bdag 'dzin gyis 'khor ba'i gzhi rtsa mthar thug byed par dbu sems mthun kyang /
ji srid phung por 'dzin yod pa / /
de srid de la ngar 'dzin yod / /
ces pa'i tshig gi nus pa 'don lugs la thal rang mi 'dra ba'i khyad par yod pa bzhin yin pa'i phyir dang /
shes bya dbye gzhir bzhag pa yang yod pa dang gzhi grub sogs bden gnyis kyi dbye gzhir bzhag pa dang mi 'dra bar /
blo kha nang du bskor te rnam grol don du gnyer ba la med du mi rung bar shes par bya dgos pa bden pa gnyis su nges pa'i don yin pas /
shes bya zhes pa'i ming tsam la yang nyams len gyi gnad go rgyu zhig yod par rje gung thang bas bshad pa'i phyir ro / /
des na mdo 'dir de bzhin gshegs pas bden pa gnyis ka thugs su chud pa'i phyir thams cad mkhyen par gsungs shing /
legs bshad gser phreng sogs su rnam mkhyen gyi mtshan nyid kyi zur du ji ltar ji snyed kyi rnam pa mkhyen par gsungs pa la'ang go rgyu che ste /
thams cad mkhyen pa zhes pa chos mang po mkhyen pa la gtso bor mi byed par thar pa don du gnyer ba rnams kyis med du mi rung bar shes par bya rgyu bden pa gnyis ka thugs su chud pa'i cha nas 'jog dgos pa'i phyir /
rnam 'grel las /
de phyir de yin bsgrub bya ru / /
gyur pa'i ye shes rnam dpyad bya'i / /
'di yis srin bu'i grangs mkhyen pa / /
nged la 'gar yang nyer mkho med / /
blang dang dor bya'i de nyid ni / /
thabs dang bcas pa rig mdzad pa / /
gang de tshad ma nyid 'dod kyi / /
thams cad rig mdzad ma yin no / /
ring po mthong ba'am min yang rung / /
'dod pa'i de nyid mthong ba yin / /
gal te ring mthong tshad yin na / /
tshur shog bya rgod bsten par gyis / /
zhes pa dang gnad gcig go /
des na rnam bshad snying po rgyan las /
'di'i rnam mkhyen bden gnyis mkhyen pa tsam gyi sgo nas bzhag pa ni slob dpon gyi bzhed pa ma yin te /
rang gi thob bya rnams mkhyen de'i rtogs bya bstan pa nyid kyis theg pa chen po'i lam spyi'i lus blo yul du 'char ba zhig dgos pa yin no / /
zhes pa ni sems bskyed sogs chos bcus rnams mkhyen ji ltar mtshon tshul ston pa'i dbang du byas pas gser phreng sogs dang mi 'gal bar shes par bya'o / /
gzhan yang /
shes bya bden gnyis kyi dbye gzhir lung rigs gnyis kyis bsgrubs te /
yab sras mjal ba'i mdo'i lung sngar drangs pa dang /
kun rdzob dang don dam gnyis rim bzhin tha snyad pa'i tshad ma dang rigs shes gnyis kyi shes par bya ba dang brtag par bya ba yin pas rigs pa gnyis kyis bsgrub par grub 'grel chen mor gsungs pa'i phyir /
shes bya la bden pa gnyis su phye ba yang phung sum sel ba'i grangs nges yin par dbu sems kun mthun te /
bden gnyis la phung sum med par gsungs pa'i mdo'i lung sngar drangs ba dag dang /
bden rdzun phan tshun spangs @# / /
'gal yin par rigs pa gnyis la brten nas bsgrubs pa'i phyir dang /
'jug 'grel las kyang /
de la sdug bsngal dang kun 'byung dang lam gyi bden pa ni kun rdzob kyi bden pa'i khongs su gtogs so / /
'gog pa'i bden pa ni don dam pa'i bden pa'i rang gi ngo bo'o / /
de bzhin du bden pa gzhan gang cung zad cig yod pa de yang ci rigs par bden pa gnyis kyi khongs su gtogs pa kho nar nges par bya'o / /
zhes byang chub sems dpa'i sa lnga pa las sdug bsngal la sogs pa'i bden pa bzhi dang /
mtshan nyid kyi bden pa la sogs pa'i bden pa brgyad gsungs pa rnams ci rigs par kun rdzob dang don dam bden pa gnyis su bsdus par gsungs pa'i phyir ro / /
mdo 'dir bden pa bcu bzhi gsungs te /
sdug kun 'gog lam bzhi dang /
kun rdzob dang don dam bden pa gnyis dang /
mtshan nyid kyi bden pa dang /
rnam par dbye ba'i bden pa dang /
brtag pa'i bden pa dang /
dngos po'i bden pa dang /
'byung ba'i bden pa dang /
byar zhing mi skye ba'i bden pa dang /
lam gyi ye shes la 'jug pa'i bden pa dang /
de bzhin gshegs pa'i ye shes yang dag par 'byung ba'i bden pa dang bcu bzhi gsungs pa'i phyir te /
mdo 'di nyid las /
'di ni sdug bsngal 'phags pa'i bden pa zhes bya bar yang dag pa ji lta ba bzhin du rab tu shes so / /
'di ni sdug bsngal kun 'byung ba /
'di ni sdug bsngal 'gog pa /
'di ni sdug bsngal 'gog par 'gro ba'i lam 'phags pa'i bden pa zhes bya bar yang dag pa ji lta ba bzhin du rab tu shes te /
zhes dang /
de sems can gzhan dang gang zag gzhan la bsam pa ji lta ba bzhin du shin tu dga' bar byed pas kun rdzob kyi bden pa yang rab tu shes so / /
dag pa gcig tu yang dag par gzhol bas don dam pa'i bden pa yang rab tu shes so / /
chos kyi rang gi mtshan nyid khong du chud pas mtshan nyid kyi bden pa yang rab tu shes so / /
chos kyi bye brag rnam par dgod pa khong du chud pas rnam par dbye ba'i bden pa yang rab tu shes so / /
phung po dang khams dang skye mched rnam par dgod pas rtog pa'i bden pa yang rab tu shes so / /
lus dang sems la gnod pa nyams su 'bebs pas dngos po'i bden pa yang rab tu shes so / /
'gro ba'i rgyud kyi mtshams sbyor bas 'byung ba'i bden pa yang rab tu shes so / /
rims dang yongs su gdung ba thams cad shin tu zhi bas byang zhing mi skye ba'i bden pa yang rab tu shes so / /
mi gnyis pa mngon par bsgrubs pas lam gyi ye shes la 'jug pa'i bden pa yang rab tu shes so / /
rnam pa thams cad du mngon par 'tshang rgya ba dang byang chub sems dpa'i sa'i rim pa thams cad mtshams sbyar ba rab tu bsgrubs pas de bzhin gshegs pa'i ye shes yang dag par 'byung ba'i bden pa yang rab tu shes so / /
zhes gsungs pa'i phyir /
'jug 'grel du mdo drangs pa las /
bgrod pa gcig pu la yang dag par gzhol bas don dam pa'i bden pa rab tu shes so / /
rang dang spyi'i mtshan nyid rtogs pas mtshan nyid kyi bden pa rab @# / /
tu shes so / /
zhes dang /
rims nad kyi yongs su gdung ba thams cad shin tu zhi bas zad pa dang mi skye ba shes pa'i bden pa rab tu shes so / /
zhes sogs 'di dang cung mi 'dra bar 'byung ngo / /
tshad ma rnam nges kyi tshig phrin tsam la brten nas snga rabs pa mang pos tha dad la mu gsum khas len pa dang /
kha cig kun rdzob rang stong dang don dam gzhan stong du khas blangs nas de gnyis ngo bo tha dad nga 'dod pa dang /
'phags yul du yang don smra gnyis kyis bden gnyis ngo bo tha dad du 'dod pa sogs mang yang /
skabs 'dir dbu ma snang ba las /
gal te dngos po kho na la de'i bdag nyid kyi 'brel ba yin gyi gzhan la min no zhe na /
de ni rigs pa ma yin te /
de'i bdag nyid ni tha dad pa med pa'i rnam grangs yin pa'i phyir la /
de ni dngos po med pa dag kyang bdag med pa nyid du mtshungs pas 'gal ba med pa kho na'o / /
zhes dang /
lam rim chung ngu las /
dbu ma snang ba las bdag gcig pa'i 'brel ba ni dngos por med pa la'ang mi 'gal bar gsungs pa ltar legs pas /
tha dad rgyu gnyis ka dngos por med pa dang /
gang rung gcig dngos por med pa gnyis char la'ang ngo bo gcig la ldog pa tha dad mi 'gal lo / /
zhes gsungs pa ltar /
bden pa gnyis ngo bo gcig la ldog pa tha dad yin par thal rang kun dang sems tsam pa phal cher bzhed pa mthun te /
byang chub sems 'grel las /
kun rdzob las ni tha dad par / /
zhes sogs sngar drangs pa dang /
dgongs 'grel las /
'du byed khams dang don dam mtshan nyid ni / /
gcig dang tha dad bral ba'i mtshan nyid de / /
gcig dang tha dad nyid du gang rtog pa / /
de dag tshul bzhin ma yin zhugs pa yin / /
zhes gsungs pa'i phyir dang /
rigs pa yang bden gnyis ngo bo tha dad na bden med rtogs pa'i blos bden 'dzin zil gyis mi non par thal ba dang /
gzugs bden med gzugs kyi gnas lugs ma yin par thal ba dang /
gzugs la bden grub rnam par bcad tsam gyi med dgag de gzugs kyi chos nyid ma yin par thal ba dang /
sangs 'phags kyis gzugs bden grub du gzigs shing bden stong logs su gzigs par thal ba dang /
bden gnyis ldog pa gcig yin na so so skye bos kyang gnas lugs mngon sum du rtogs par thal ba dang /
chos nyid la dmigs nas kyang chags sogs nyon mongs skye bar thal ba dang /
gzugs la yang rnam pa mi 'dra ba'i dbye ba med par thal ba dang /
gzugs kyi gnas lugs 'bad pas btsal mi dgos par thal ba ste skyon bzhi bzhi 'byung bar dgongs 'grel las gsungs pa ni 'dir yang dgag bya'i khyad par ma gtogs 'dra'o / /
dbu ma'i man ngag gi 'grel ba shes rab thar pas mdzad pa las /
gcig na ni kun rdzob spong ba bzhin du don dam pa yang spong ba nyid du 'gyur la /
kun rdzob tha dad pa bzhin du don dam pa yang tha dad par 'gyur ro / /
kun rdzob dri ma dang bcas pa bzhin du don dam pa yang dri ma dang bcas par 'gyur ro / /
tha dad na ni chos @# / /
can dang chos nyid du yang mi 'gyur la /
'dus byas kyi mtshan ma zil gyis gnon par yang mi 'gyur te /
lam sgom pa yang don med par 'gyur ro / /
de bas na de nyid dang gzhan du brjod du med do / /
zhes skyon gsum gsum gsungs shing /
dgongs 'grel dang cung mi 'dra bar snang yang yig cha'i dbu phar dang grub mtha' chen mo rnams su de gnyis ka bsdoms nas bshad pas dpyad rgyu cung zad yod do / /
rigs pa de dag rang rgyud pa'i skabs su rgyas par bshad zin pas 'dir de tsam las ma spros /
gzhung chen mo rnams su bden pa gnyis gcig dang tha dad gang yang min par gsungs pa thams cad ldog pa gcig dang ngo bo tha dad min pa'i don du bshad mi dgos par lam rim chung ngur gsungs pa ltar de gnyis gcig dang tha dad du spyod na mtshan ma la spyod par sher mdo las gsungs pa dang /
rtsa she las /
tha dad don min don gcig min / /
zhes pa lta bu bden grub kyi gcig dang tha dad gang yang min pa'i don du byed dgos par thal rang gnyis ka bzhed pa mthun mod kyang /
dgongs 'grel las de gnyis gcig dang tha dad min par gsungs pa'i de bden grub kyi gcig dang tha dad min pa'i don du dbu ma snang bar bkral ba ltar legs ldan yab sras dang zhi ba 'tsho yab sras la sogs pa'i rang rgyud pa rnams khas blangs pa yin gyi /
slob dpon sangs rgyas bskyangs dang zla ba grags pa la sogs pa'i thal 'gyur ba rnams kyis de ltar mi bzhed de /
dgongs 'grel sogs 'dir bstan 'khor lo tha ma'i skabs su chos thams cad bden med du ston par legs ldan yab sras dang zhi ba 'tsho yab sras la sogs pa'i dbu ma rang rgyud pa rnams kyis khas blangs la /
thal 'gyur bas de ltar mi bzhed pa'i phyir te /
grub mtha' rtsa bar /
rang mtshan gyis grub mtshan nyid gsum bzhed kyang / /
bden med la dgongs de dang de med gsung / /
zhes sogs dang /
rgyan stug dgongs 'grel lang gshegs mdo sogs don / /
gtso phal cha gnyis rim bzhin dbu sems lugs / /
zhes dang /
thog mtha' drang don par ba nges don mdo / /
lang gshegs dgongs 'grel rgyan stug mdo tshan lngas / /
byed po gzhan med stong nyid la dgongs nas / /
sems tsam phyi don med dang snying po rtag /
kun gzhi yod dang gzhan dbang yongs grub bden / /
mthar thug theg gsum ston lnga drang don bsgrubs / /
zhes sogs kyi don so sor bshad tshul yod pa'i phyir dang /
ji skad du /
bden gnyis dar TIka las /
dbu ma snang bar mdo'i don 'du byed dang de'i don dam pa gnyis gcig dang tha dad gang du yang bden par ma grub par sgrub par gsungs pa ltar rang rgyud pa rnams kyis bzhed dgos la /
zhes gsungs pa'i phyir dang /
rang rgyud pa dmigs kyis bkar ba'i dgos pa yod pa'i phyir /
bden gnyis kyi mtshan nyid la'ang /
stag lo'i grub mtha' kun shes su /
bden gnyis kyi mtshan nyid rim pa bzhin ma dpyad 'khrul ba'i shes ngor rnyed pa'i rnyed don dang /
ma 'khrul 'phags pa'i rig @# / /
dor rnyed pa'i rnyed don zhes bya ste /
zhes dang /
rang rgyud man chad dang bsres pa'i mtshan nyid mang po ni 'dir bris kyang snag shog gzan no / /
zhes sogs bden gnyis kyi mtshan nyid rang rgyud pa dang ches mi 'dra bar bshad pa yod kyang /
de ni tha snyad tshad grub khas len pa'i dbu ma pa yin na dbu ma rang rgyud pa yin dgos shing /
dbu ma thal 'gyur ba'am dbu ma chen po pa yin na tha snyad tshad grub khas mi len pas khyab zer ba sogs tshad grub dang tshugs thub gcig tu nor ba'i lugs yin la /
de 'gog tshul yang rtsa 'jug gi rnam bshad chen mo gnyis dang legs bshad snying po dang khyad par du lhag mthong chen mo nas gsal bar gsungs pas der blta dgos shing /
de yang tshim mi sla bar phyogs snga smra ba'i bsam tshod dang /
rje bdag nyid chen po'i lung rigs dri ma med pas 'gog tshul gnyis ka zhib tu shes dgos pa zhig yod do / /
mthar thug dpyod pa'i rigs shes kyi rnyed don de /
don dam bden pa'i mtshan nyid /
tha snyad pa'i tshad ma'i rnyed don de /
kun rdzob bden pa'i mtshan nyid yin par dbu ma pa gnyis ka bzhed pa mthun zhing /
'jug pa rtsa 'grel gyi dgongs pa yin par bsgrubs zin /
de yang sa bcu pa man chad mnyam rjes ngo bo gcig tu ma song ba'i ye shes kyis bden gnyis so sor rtogs tshul ltar bzhag pas spyir btang ba'i dbang du byas la /
dmigs bsal sangs rgyas kyi ye shes skad cig ma gcig gis bden pa gnyis ka so sor ma 'dres par mkhyen tshul bsdus pa'i dbang du byas na /
mthar thug dpyod pa'i rigs shes kyis rang nyid la mthar thug dpyod pa'i rigs shes su song ba'i rnyed don de /
dom dam bden pa'i mtshan nyid /
tha snyad pa'i tshad mas rang nyid la tha snyad pa'i tshad mar song ba'i rnyed don de /
kun rdzob bden pa'i mtshan nyid du 'jog pa ni /
'jug pa'i rnam bshad chen mo dang stong thun chen mo gnyis ka'i dgongs pa yin par rang rgyud pa'i skabs su bshad zin pas ma spros /
de la'ang rang re'i mkhas pa kha cig gzhan du bshad pa yod kyang /
spyir btang dmigs bsal gyi mtshan nyid de gnyis ka khas len du rung ba ni kun mkhyen 'jam dbyangs bzhad pa'i rdo rje dang mkhas grub chen po lcang skya rol pa'i rdo rje gnyis kyi gsung las 'byung ngo / /
bden gnyis kyi mtshan nyid de ltar yin par thal rang gnyis ka mthun kyang dgag bya phra rags kyi dbang gis dpyad pa ji tsam byas na de kho na nyid dam don dam la dpyod par song ba dang /
ji tsam byas na de kho na nyid la dpyod par ma song bar tha snyad pa'i dpyad par song ba'i sa mtshams la thal rang mi 'dra ba'i khyad par chen po yod de /
thal 'gyur bas ni chos rnams la rang rang gi ming gi tha snyad btags pa tsam gyis ma tshim par tha snyad de btags pa'i gdags gzhi'i don de ji 'dra zhig tu grub snyam du dpyad na de kho na nyid la dpyod par song bar bzhed cing /
chos gang yin kyang de ltar dpyad nas yod par 'jog pa ni tha snyad du yang mi bzhed la /
rang rgyud pas ni chos rnams la rang rang gi ming gi tha snyad @# / /
btags pa'i don de ji 'dra zhig grub pa btsal nas ma rnyed na don de yod par 'jog mi shes pas de ltar dpyod pa ni tha snyad pa'i dpyad pa yin gyi /
don dam la dpyad pa yin gyi /
don dam la dpyod par mi 'dod cing /
gnod mi dkyi 'jug shes drug po gang rung la snang ba'i dbang gis bzhag pa la ma ltos par yul kho rang gi thun mong ma yin pa'i sdod lugs kyi ngos nas ji 'dra zhig tu grub pa btsal na de kho na nyid la dpyod par song bar 'dod pa'i phyir /
thal 'gyur bas de ltar btsal na rnyed rgyu med cing /
ma dpyad par 'jog lugs tshig gsal brgal lan gyi sgo nas gtan la dbab pa'i don legs bshad snying por bshad pa ltar mdor bsdus shig 'god na /
rang sde'i bye smra nas dbu ma rang rgyud pa'i bar mthun par chos thams cad la rang rang gi ming gi tha snyad btags pa'i don btsal na rnyed par khas blangs pa /
thal 'gyur bas de ni mi 'thad de /
sra ba la mtshan nyid dangs la mtshon byar btags pa'i don btsal tshe rnyed rgyu zhig yod nas dang sra ba gnyis don tha dad par grub dgos pa la de ltar ma grub pa'i phyir te /
sra ba ma yin pa'i sa med pa'i phyir zhes 'gog par byed do / /
de la rang rgyud pa sogs na re /
sa dang sra ba don tha dad du med kyang sra ba la mtshan nyid dang sa la mtshon byar tha snyad btags pa'i don btsal na so sor rnyed rgyu zhig yod de /
'jig rten na mchi gu'i lus dang sgra gcan gyi mgo zhes tha snyad byed pa'i tshe lus dang mgo las don tha dad pa'i mchi gu dang sgra gcan med kyang /
rtog pa'i ngor lus dang mgo khyad gzhi dang mchi gu dang sgra gcan khyad chos su tha snyad byar rung ba bzhin yin pa'i phyir zhes zer ba'i phyogs snga smra ba'i 'dod pa 'god pa la /
tshig gsal las /
ci ste yang dper na mchi gu'i lus sgra gcan gyi mgo zhes bya ba la| lus dang mgo las tha dad pa'i khyad par med kyang khyad par dang khyad par gyi gzhi'i dngos po yod pa de bzhin du /
rang gi mtshan nyid las tha dad pa'i sa la sogs pa med kyang sa'i rang gi mtshan nyid ces bya bar 'gyur ro snyam na /
zhes gsungs /
de la thal 'gyur bas /
de ni mi 'thad de /
spyir lus dang mgo zhes brjod pa'i tshe /
nyan pa pos lus dang mgo khyad gzhir bzung nas gang gi lus dang gang gi mgo yin snyam du shes 'dod zhugs na /
ston pa pos kyang gzhan gyi lus dang mgo yin pa bsal bar 'dod nas mchi gu'i lus dang sgra gcan gyi mgo zhes brod pas nyan pa po'i dogs pa sel bar rigs pa yin la /
don gyi skabs 'dir sa dang srab gnyis don tha dad du med pa'i rgyu mtshan gyis sa dang sra ba gnyis mtshan mtshon du 'jog pa'i tshe mtshan mtshon gyi tha snyad brtags pa'i don btsal nas 'jog na ji tsam dpyad kyang sa dang sra ba gnyis 'brel med don gzhan du 'gyur ba ma gtogs /
de gnyis khyad gzhi khyad chos su mi 'gyur bas nyan pa pos sra ba khyad gzhir bzung nas gang gi mtshan nyid yin snyam du shes 'dod zhugs tshe /
ston pa pos gzhan gyi mtshan nyid yin pa bsal bar 'dod nas sa'i mtshan nyid yin zhes brjod du mi @# / /
rung zhing /
de ltar brjod kyang nyan pa po'i dgos pa sel bar mi rigs pa'i phyir dpe don mi mtshungs zhes ston par /
de nyid las /
de ni de ltar ma yin te /
mi mtshungs pa'i phyir ro / /
lus dang mgo'i sgra dag ni blo dang lag pa la sogs pa ltar lhan cig 'byung ba'i dngos po gzhan la ltos pa dang bcas te 'jug pas /
lus dang mgo'i sgra tsam la dmigs pa'i blo skye ba lta zhog gang gi lus dang gi mgo snyam du lhan cig dpyod pa'i dngos po gzhan la re ba dang bcas pa nyid du 'gyur la /
cig shos kyang khyad par gzhan dang 'brel ba bsal bar 'dod pas 'jig rten pa'i brda'i rjes su byed pa khyad par mchi gu dang sgra gcan gyi sgras rtog pa po'i re ba sel bar byed do zhes bya bar rigs na /
'dir ni sra ba la sogs pa las tha dad pa'i sa la sogs pa med pas khyad par dang khyad par can gyi dngos por mi rigs so zhes gsungs shing /
yang de nyid las /
gzhan yang lus kyi rten can khyad par du byed pa 'jig rten pa'i tha snyad kyi yan lag tu gyur pa ma brtags na grub pa brten pa po mchi gu dang /
mgo'i rten can brten pa po sgra gcan ni gang zag la sogs par brtags pa ltar yod pa'i phyir dpe 'di rigs pa ma yin no /
zhes khyad gzhi lus dang mgo dang khyad chos mchi gu dang sgra gcan 'jig rten gyi tha snyad du tha dad du grub pas de gnyis sa dang sra ba gnyis btags don btsal nas 'jog kyang don tha dad du mi 'gyur ba'i dper ma grub ces dpe ma grub pa'i rgyu mtshan gzhan zhig kyang ston pa'i phyir /
de la rang rgyud pa na re /
khyad gzhi lus dang mgo dang khyad chos mchi gu dang sgra gcan gnyis nyan pa po'i rtog pa'i ngor khyad gzhi khyad chos su tha snyad btags pa de tsam zhig yod kyang tha snyad btags pa de'i don la brtags pa na lus dang mgo las so sor grub pa'i mchi gu dang sgra gcan mi rnyed pas de gnyis don la khyad gzhi khyad chos su ma grub pa'i phyir sa dang sra ba btags don btsal nas 'jog kyang 'brel med don gzhan du mi 'gyur ba'i dper grub po zhes pa'i 'dod tshul ston pa la /
de nyid las /
gal te de tsam zhig dmigs pas lus dang mgo las tha dad pa'i don gzhan ma grub pa'i phyir dpe grub pa nyid do zhe na /
zhes gsungs /
de la thal 'gyur bas /
yod pa ni 'jig rten gyi tha snyad du yin la de la ni btags don btsal nas rnyed pa'i don la 'jig pa min gyi ma dpyad par 'jog pa yin te /
dper na phung po lnga la brten nas gang zag zhes tha snyad btags pa'i tshe tha snyad btags pa'i don gang yin snyam du btsal ba na gzugs tshor la sogs pa yang gang zag de min la gzugs dang tshor ba sogs phung po lnga las don gzhan du yang gang zag de mi rnyed pas btags don btsal na gang zag mi rnyed mod kyi /
'on kyang de ni gang zag rang mtshan gyis ma grub pa'i don yin gyi gang zag tha snyad du med pa'i don min pas phung po la brten nas gang zag tha snyad du yod par 'jog nus pa bzhin du /
btags don 'tshol tshe lus dang mgo las don gzhan du mchi gu dang sgra gcan @# / /
mi rnyed kyang 'jig rten gyi tha snyad du de gnyis gzhi chos su 'jog nus pas dpe grub pa med do / /
de bzhin du btags don btsal nas dang sra ba la sogs pa'i mtshan mtshon rnams 'jog mi nus kyang /
de dag phan tshun ltos pa'i sgo nas kun rdzob tu yod par slob dpon klu sgrub yab sras rnams kyis bzhed do / /
tha snyad du yod par 'jog tshul de kho na ltar gdon mi za bar khas blang dgos te /
de lta ma yin par btags don btsal nas rnyed pa'i don la 'jog na kun rdzob rnams don dam dpyod pa'i rigs pas dpyad bzod du grub par 'gyur la /
des na don dam par grub par 'gyur gyi kun rdzob tu grub par mi 'gyur ro / /
btags don btsal na lus las logs su mchi gu dang mgo las logs su sgra gcan mi rnyed pa tsam ma yin gyi /
gzugs dang tshor ba la sogs pa chos gang yin kyang de ltar dpyad na mi rnyed pas de dag kyang kun rdzob tu med par khas len par 'gyur dgos pa la de rigs pa min pa'i phyir btags don btsal nas rnyed pa'i don yod pa ma yin par bshad nas /
brten nas btags pa'i tshul dbu ma 'jug pa las shes dgos par tshig gsal las gsungs te /
de nyid las /
de ni de ltar ma yin te / /
'jig rten pa'i tha snyad la de ltar rnam par dpyod pa mi 'jug pa'i phyir dang /
'jig rten pa'i dngos po rnams ni ma brtags par yod pa'i phyir ro / /
ji ltar rnam par dpyad na gzugs la sogs pa las tha dad par bdag med mod kyi /
'on kyang phung po la brten nas 'jig rten gyi kun rdzob du 'di yod pa nyid yin pa de bzhin du /
sgra gcan dang mchi gu gnyis kyang yin pas dpe grub pa med do / /
de bzhin du rnam par dpyad nas la sogs pa dag la yang sra ba la sogs pa las tha dad pa'i mtshan gzhi med la mtshan gzhi las tha dad par rten med pa'i mtshan nyid kyang med mod kyi /
de ltar yang 'di ni kun rdzob du yod de /
de bas na slob dpon rnams kyis phan tshun ltos pa tsam gyis grub pa'i sgo nas grub par rnam par bzhag pa mdzad do / /
'di ni de kho na ltar ga don mi za bar khas blang bar bya ste /
de lta ma yin na kun rdzob 'thad pa dang ldan pa ma yin na /
des na 'di kho na nyid du 'gyur gyi kun rdzob tu mi 'gyur ro / /
'thad pas rnam par dpyad pa na mchi gu la sogs pa dag kho na mi srid pa ni ma yin te /
'o na ci zhe na /
'chad par 'gyur ba'i 'thad pas gzugs dang tshor ba la sogs pa rnams kyang yod pa ma yin pas /
de dag kyang mchi gu la sogs pa bzhin du kun rdzob tu yod pa ma yin pa nyid du khas blang bar 'gyur na /
de ltar yang ma yin pas 'di ni yod pa ma yin no / /
zhes gsungs pa'i phyir dang /
dbu ma 'jug pa las /
de ni de nyid du 'am 'jig rten du / /
rnam pa bdun gyis 'grub 'gyur min mod kyi / /
rnam dpyad med par 'jig rten nyid las 'dir / /
rang gi yan lag brten nas 'dogs pa yin / /
de nyid yan lag can de cha shas can / /
shing rta de nyid byed po zhes 'gror bsnyad / /
skye bo rnams la len po nyid du 'grub / /
'jig rten grags pa'i kun rdzob pa ma brlag cig /
ces dang /
@# / /
de rnams shing rta'i rnam dpyad byas pas rnam bdun yod pa ma yin zhing / /
de las gzhan du gyur par 'jig rten grags pa'i sgo nas yod pa yin / /
zhes sogs gsungs pa'i phyir /
'o na bden gnyis las /
ji ltar snang bzhin ngo bo'i phyir /
'di la dpyad pa mi 'jug go /
rnam par dpyod par byed na don / /
gzhan du song bas gnod par 'gyur / /
zhes dang /
'grel pa las kyang /
ci ste kun rdzob ni ji ltar snang ba bzhin yin te /
de la ni ji skad bshad pa'i dpyad pa'i gnas med pa nyid do / /
zhes dang /
kho bo cag ni 'di la dpyod par mi byed kyi /
dpyod par byed pa la ni 'gog par byed do / /
zhes gsungs pa ltar /
dbu ma rang rgyud pa rnams kyang kun rdzob tu yod pa rigs pas dpyad don la 'jog pa 'gog pas /
tha snyad du yod pa rigs pas dpyad pa'i don la mi 'jog pa thal 'gyur ba'i khyad chos su ji ltar 'gyur zhe na /
skyon med de / /
thal rang gnyis kas tha snyad du yod pa rnams don dam dpyod byed kyi rigs pas dpyad bzod du mi 'jog par 'dod pa mthun kyang sngar ltar don dam la dpyod par song ba'i mtshams mi 'dra ba'i phyir te /
tha snyad btags pa tsam gyis ma tshim par tha snyad btags pa'i don gang yin snyam du dpyad na don dam la dpyod par song bar thal 'gyur bas 'dod la /
rang rgyud las de ltar mi 'dod pa'i phyir te /
rang rgyud pas chos rnams la de dang de'i ming gi tha snyad btags pa tsam gyis tha snyad du yod par 'jog na thag khra 'khyil ba la sbrul lo zhes tha snyad btags pa tsam gyis gzhi der sprul yod par 'gyur ba dang /
tho yor la mi dang smig sgyu la chur tha snyad btags pa tsam gyis de dang de'i don byed par 'gyur dgos pa la de dag mi rigs pa'i phyir /
zer ba la /
thal 'gyur bas sprul 'khyil ba la sprul gyi tha snyad btags pa'i don btsal tshe rnyed rgyu yod la /
thag khra 'khyil ba la sprul gyi tha snyad btags pa'i don btsal tshe rnyed rgyu med pa'i khyad par mi 'thad cing /
de gnyis ka la sprul gyi tha snyad btags pa'i don btsal na rnyed rgyu med par mtshungs kyang /
sprul 'khyil ba'i sar sprul yod la thag khra 'khyil ba'i sar sprul med pa'i khyad par mi 'thad pa ma yin te /
sprul 'khyil ba la sbrul gyi tha snyad btags pa la tha snyad pa'i tshad ma gzhan gyis gnod pa med pa dang /
de kho na nyid la tshul bzhin du dpyod pa'i rigs pas mi gnod pa dang /
tha snyad pa'i shes pa la de ltar snang ba ste khyad par gsum gyis gzhi der sprul yod par 'jog la /
thag khra 'khyil ba la sbrul du tha snyad btags na tha snyad pa'i tshad ma gzhan gyis gnod pa'i phyir gzhi der sprul yod par mi 'jog pa'i phyir /
zhes bzhed de /
ji skad du /
lam rim las /
de la tha snyad du yod par 'dod pa dang med par 'dod pa ni ci 'dra ba zhig gi sgo nas 'jog pa yin snyam na tha snyad pa'i shes pa la grags pa yin pa dang ji ltar grags pa'i don de la tha snyad pa'i tshad ma gzhan gyis gnod pa med pa dang /
de kho na nyid la'am rang bzhin yod med tshul bzhin du dpyod pa'i rigs pas gnod pa mi 'bab pa @# / /
zhig ni tha snyad du yod par 'dod la de dag las ldog pa ni med par 'dod do / /
zhes gsungs so / /
ma dpyad par 'jog ces pa'ang tha snyad btags pa'i don gang yin snyam du mi 'tshol ba yin gyi dpyad pa gtan nas mi byed pa min te /
sbrul 'khyil ba de sbrul yin nam min gzhi der sbrul yod dam med snyam du ma dpyad na gzhi der sbrul yod par 'jog mi nus pa'i phyir dang /
de ltar 'tshol ba tsam gyis btags don 'tshol bar mi 'gyur ba'i phyir ro / /
bden gnyis kyi mtshan nyid 'jug pa rtsa 'grel nas bshad pa de rtog bcas rtog med kyi shes pa spyi'i rtogs tshul ltar bzhag pa yin la /
rtog med kyi shes pa'i snang tshul ltar 'jog na /
rang mngon sum du rtogs pa'i tshad mas gnyis snang nub pa'i tshul gyis rtogs par bya ba de /
don dam bden pa'i mtshan nyid /
rang mngon sum du rtogs pa'i tshad mas gnyis snang dang bcas pa'i tshul gyis rtogs par bya ba de /
kun rdzob bden pa'i mtshan nyid ces bya ste /
'di ni yab sras mjal ba dang blo gros mi zad pa la sogs pa'i mdo du ma'i dgongs pa yin zhing /
slob dpon zhib lha dang legs ldan 'byed dang rang rgyud shar gsum la sogs pa mkhas pa du ma'i dgongs pa yin par sngar rang rgyud pa'i skabs su rgyas par bshad zin pas 'dir ma spros la /
de dang mi mthun par dbu ma pa la snang stong gnyis tshogs don dam bden par 'dod pa sgyu ma rigs grub pa'am rang rgyud pa dang /
snang ba la spros pa bcad tsam don dam bden par 'dod pa rab tu mi gnas pa'am thal 'gyur ba gnyis su phye ba sogs snga rabs pa'i 'dod pa mang po la dgag bzhag byas par rje bdag nyid chen po'i gsung las byung ngo / /
bden gnyis kyi mtshan nyid 'di ltar bzhag pa la thal rang mi 'dra ba'i khyad par med kyang /
bden pa gnyis ka mngon sum gyi tshad ma'i gzhal bya yin min dang mngon lkog 'jog tshul dang mngon sum gyi mtshan nyid dang sgra bshad dang rtog bral dgos mi dgos dang mngon sum dngos btags kyi khyad par sogs la thal rang gnyis bzhed ba mi mthun pa mang po yod pa rnams gzhan las shes dgos shing /
mdo las /
don dam pa'i bden pa ni gang la sems kyi rgyu ba yang med na yi ge rnams lta smos kyang ci dgos /
zhes gsungs pa 'dis de kho na nyid mngon sum du gzigs pa'i ye shes kyi ngor gnyis snang nub tshul ston par thal rang mthun kyang /
sems kyi rgyu ba zhes pa rtog pa rtog med gang la byed pa ni mi 'dra bar sngar bshad zin /
bden pa gnyis kyi sgra bshad la /
spyir don dam la rtog ge 'bar ba las bshad tshul gsum byung ba ltar lhag mthong chen mor yang bshad pas don de la thal rang gnyis ka mthun zhing /
don dam par med ces pa'i don dam la'ang bshad tshul gnyis byung ba ltar thal rang gnyis kas khas len te /
stong thun las /
don dam par med ces pa'i don dam la 'jog mtshams gnyis yod pa thal rang gnyis ka'i skabs su shes pa gnad che ste /
zhes gsungs so / /
de dag rang rgyud pa'i skabs su bshad zin /
'on kyang don @# / /
dam bden pa zhes pa'i don dam gyi sgra don la thal rang mi 'dra ste /
rang rgyud pas sngar bshad pa ltar dam pa zhes pa ji lta ba rtogs pa'i mnyam bzhag zag med kyi ye shes dang /
don zhes pa de'i yul la 'chad kyang /
tshig gsal las /
don yang de yin la dam pa yang de yin pas na don dam pa'o / /
de nyid bden pa yin pas don dam pa'i bden pa'o / /
zhes gsungs pa ltar thal 'gyur bas don dang dam pa gnyis ka don dam bden pa nyid la bzhed de /
rtsa she'i rnam bshad las /
gzhan dag dam pa mnyam bzhag zag med kyi ye shes dang don de'i yul la 'chad pa ltar mi bzhed kyi /
don dang dam pa gnyis ka don dam bden pa nyid la bzhed do| |zhes dang /
stong thun chen mo las /
dbu ma rang rgyud pa phal che ba dag dam pa zhes pa ji lta ba mkhyen pa'i mnyam bzhag zag pa med pa'i ye shes dang don zhes pa de'i yul la 'chad kyang /
zhes pa nas /
don de nyid gnas lugs dam pa'am yang dag pa yin pas don dam dang /
gnas tshul gzhan du gnas shing snang tshul gzhan du snang ba'i sgo nas 'jig rten la slu ba ma yin par de las bzlog pa'i mi slu ba yin pa'i phyir bden pa'o / /
zhes gsungs pa'i phyir /
des na skabs 'dir chos nyid de shes par bya ba'i don mchog yin pas don dam zhes bya ste /
rtog ge 'bar ba'i bshad tshul dang po dang 'dra'o / /
de nyid snang tshul dang gnas tshul mthun pa'i mi bslu ba yin pas bden pa zhes bya ste /
de'i bden pa'i don mi bslu ba la byed pa ni mdo bstan bcos du ma'i dgongs pa yin pa'i phyir te /
rtsa she'i rnam bshad rigs pa'i rgya mtsho las /
don dam bden pa'i bden tshul ni mi bslu ba yin la de yang gnas tshul gzhan du gnas shing snang tshul gzhan du snang nas 'jig rten la mi bslu ba'i phyir don dam pa'i bden par 'jig rten gyi tha snyad kyi dbang gis yod par bzhag pa tsam yin te /
rigs pa drug cu pa'i 'grel pa las /
gal te de lta na 'ang ji ltar mya ngan las 'das pa don dam pa'i bden par gsungs she na /
de'i bdag nyid du 'jig rten la mi bslu ba'i phyir 'jig rten gyi tha snyad kho nas de don dam pa'i bden par gsungs so / /
'dus byas bslu ba gang yin pa de ni don dam pa'i bden pa ma yin no / /
bden pa gsum ni 'dus byas nyid yin pa rang bzhin med bzhin du snang bas byis pa rnams la slu bar byed pa nyid kyi phyir kun rdzob kyi bden par rnam par bzhag go /
zhes myang 'das kun rdzob kyi bden pa'i ngor bzhag pa la de lta na don dam pa'i bden par mi 'thad do zhes pa'i lan du gsungs so / /
'o na rigs pa drug cu pa las /
mya ngan 'das pa bden gcig pu / /
rgyal ba rnams kyis nam gsungs pa / /
de tshe lhag ma log min zhes / /
mkhas pa su zhig rtog par byed / /
ces myang 'das gcig pu bden gyi gzhan rnams mi bden zhes gsungs pa ji ltar drang snyam na /
'di'i lan ni rigs pa drug cu pa'i 'grel pa las /
'o na ni bcom @# / /
ldan 'das kyis dge slong dag bden pa dam pa 'di ni gcig ste /
'di lta ste mi slu ba'i chos can mya ngan las 'das pa'o / /
zhes gang gsungs pa de ji ltar zhe na /
ji ltar 'dus byas log par snang bas byis pa rnams la slu bar byed pa yin pa de bzhin du /
mya ngan las 'das pa ni ma yin te /
rtag tu skye ba med pa'i rang bzhin gyi ngo bo kho nar gnas pa nyid kyi phyir ro / /
de ni byis pa rnams la yang 'dus byas ltar skye ba'i ngo bor nam yang mi snang ngo| |de'i phyir mya ngan las 'das pa ni rtag tu kho nar mya ngan las 'das pa nyid du gnas pa'i phyir 'jig rten gyi tha snyad kho nas bden pa dam par gsungs kyi /
zhes mi bslu ba bden par gsungs pa'i don dang de yang tha snyad kyi dbang gis yin par gsungs pa'i phyir dang /
mdo sde nyid las kyang mi slu ba'i chos can zhes bden pa'i don de la gsungs pa'i phyir dang /
'du byed thams cad ni brdzun pa slu ba'i chos can zhes brdzun pa'i don slu ba la gsungs pas kyang bden pa'i don mi bslu ba yin par shes so / /
zhes gsungs pa'i phyir /
des na brtsun pa dang bden pa'i don slu ba dang mi slu ba la byed cing /
slu mi slu gnyis kyang rang mngon sum du snang ba'i blo'i ngor rang bzhin gyis ma grub bzhin gyis grub par snang ba'i slu ba yod med kyi sgo nas 'jog pa ste /
rtsa she las /
bcom ldan 'das kyis chos gang zhig /
slu ba de ni brdzun zhes gsungs / /
'du byed thams cad slu ba'i chos / /
des na de dag brdzun pa yin / /
zhes pa'i bshad bya rtsa ba'i mdo las /
dge slong dag 'dus byas slu ba'i chos can gang yin pa de ni brdzun pa yin la /
mi slu ba'i chos can mya ngan las 'das pa gang yin pa de ni bden pa dam pa'o / /
zhes gsungs shing /
de'i 'grel pa tshig gsal las /
'du byed thams cad brdzun pa ste slu ba'i chos can yin pa'i phyir /
smig sgyu'i chu bzhin no / /
gang zhig bden pa de ni slu ba'i chos can ma yin te /
dper na mya ngan las 'das pa bzhin no / /
zhes dang /
lam rim chung ngu las| myang 'das ni don dam bden pa la rigs pa drug cu pa'i 'grel pas bshad pa ltar yin pas de mngon sum du mthong ba'i blo de'i ngor rang bzhin gyis ma grub bzhin du der snang ba'i slu ba med la /
lhag ma 'du byed rnams ni rang mngon sum du snang ba'i blo'i ngor rang bzhin gyis ma grub bzhin du der snang ba'i slu ba yod pas /
zhes gsungs pa'i phyir /
sngar drangs pa'i mdo de theg dman rang la grags pa'i mdor shes rab sgron me sogs las bshad cing /
de'i don sngar ltar dbu ma pas 'grel pa la nyan thos sde gnyis kyis rtsod tshul dang nyan thos sde pa'i rang lugs la mdo de'i don bshad tshul sogs shes dgos shing /
thal rang gnyis kyis kyang mdo de theg dman gyi sde snod kyi gzhung tshig yin par khas len mthun kyang theg dman gyi sde snod yin min la bzhed pa mi mthun te /
legs ldan gyis mdo de theg dman gyi mdor khas mi len par dbu ma'i mtha' dpyod du gsungs pa'i phyir dang /
rang rgyud pa man chad @# / /
kyis theg dman gyi mdo las chos kyi bdag med ma bstan par 'dod pa'i phyir /
'di la'ang rtsod lan sogs rtsa she'i rab byed bdun pa'i 'grel pa shes rab sgron me dang 'jug pa rang 'grel du byung ba'i don 'jug pa'i rnam bshad dang dbu ma'i mtha' dpyod kyi grub don gyi skabs su blta bar bya'o / /
gzhan yang /
rang rgyud pas 'gog bden kun rdzob bden par 'dod ces grags pa ltar na sngar drangs ba'i mdo nas bshad pa'i bden brdzun gyi don yongs grags ltar ma yin par gzhan du bshad dgos pa shes par gyis /
gal te rang mngon sum du snang ba'i blo'i ngor rang bzhin gyis ma grub bzhin du rang bzhin gyis grub par snang ba'i slu ba yod med kyis slu ba dang mi slu bar 'jog na las 'bras kyi 'brel ba phra mo dang rnam mkhyen sogs mngon sum du snang ba'i blo'i ngor bden snang yod par 'gyur la /
de lta na de dag sangs rgyas kho na'i mngon sum gyi spyod yul ma yin par 'gyur ro zhe na /
skyon med de /
sems can gyi rgyud la rnam mkhyen dang las 'bras kyi 'brel ba phra mo mngon sum du snang ba'i blo yod kyang de dag mngon sum du rtogs pa'i blo med par sngar mdo sde pa'i skabs su bshad pa ltar yin pa'i phyir /
gzhan du na sangs rgyas kho na'i mngon sum gyi spyod yul yin na brdzun pa dang slu ba'i chos ma yin pas khyab par 'gyur ba'i phyir dang /
las 'bras kyi 'brel ba phra mo dang rnam mkhyen sogs bden pa dang mi slu ba'i chos su khas len dgos par 'gyur ba'i phyir ro / /
'dis 'jigs nas kha cig rang mngon sum du snang ba'i blo la snang ba ltar du gnas lugs mthar thug tu grub ma grub kyis mi slu ba dang slu bar 'jog pa yang sngar drangs pa'i lam rim chung ngu'i gzhung dang 'gal bar 'gyur bas mi 'thad pa'i phyir ro /
kha cig sems can gyi rgyud kyi rnam mkhyen mi rtag pa mngon sum du rtogs pa'i rnal 'byor mngon sum des rnams mkhyen mngon sum du snang yang rnam mkhyen mngon sum du ma rtogs pa mi 'thad de /
rnal 'byor mngon sum yin na gang snang nges pas khyab pa'i phyir zer na rtags ma grub ste /
gzhan du na skabs 'dir rnal 'byor mngon sum phal cher bden snang can yin pas de dag gis bden grub rtogs par thal bar 'gyur ba'i phyir /
gzhan yang /
rigs pa drug cu pa'i 'grel par /
ci mya ngan las 'das pa yang kun rdzob bden pa yin nam zhe na 'di ni de bzhin te /
zhes dang /
de'i phyir mya ngan las 'das pa ni kun rdzob kyi bden par yongs su brtag pa kho na yin no| |zhes gsungs pa'i don ni /
myang 'das don dam bden pa yod par 'jog pa yang kun rdzob bden pa tha snyad pa'i shes pa'i ngor yod pa tsam du 'jog pa'i don yin par lam rim chung ngur gsungs shing /
bden gnyis grang 'grel du don dam par bden pas don dam bden pa'o / /
zhes bshad pa yang rigs shes la don dam du bshad pa'i don dam de'i ngor mi slu ba la byed par de nyid las so / /
yang de nyid las /
don dam don dam du mi bden na kun rdzob kun rdzob tu @# / /
mi bden no zhes smra ba ni 'dod pa yin la /
snga ma snga mar ma grub na phyi ma phyi mar ma grub bo zhes smran ni /
bden pa bkag pa bden par ma grub na dgag gzhi chos can rnams bden grub tu 'gyur ro zhes par 'gyur te /
don dam bden pa ni dgag gzhi chos can la bden pa bkag ba tsam la 'jog pa'i phyir dang /
chos can rnams kun rdzob tu ma grub par 'phen pa ni brdzun par ma grub par 'phen pa'i phyir ro / /
de lta na ni shin tu yang ma 'brel bar 'gyur te /
chos can snang ba rnams bden grub tu med pa bden par ma grub pa nyid kyis dgag gzhi rnams brdzun par grub dgos pa'i phyir ro / /
zhes kyang bshad do / /
kun rdzob bden pa'i sgra don la /
spyir na kun rdzob kyi skad dod sam pr-it+ta zhes pa bsdams pa dang gdangs pa sogs don du mar 'jug cing /
khyad par du tshig gsal las /
kun nas sgrib pas na kun rdzob ste /
mi shes pa ni dngos po'i de kho na nyid la kun nas 'gebs bar byed pa'i phyir kun rdzob ces bya'o / /
yang na phan tshun brten bas na kun rdzob ste /
phan tshun brten pa nyid kyis na zhes bya ba'i don no / /
yang na kun rdzob ni brda ste /
'jig rten gyi tha snyad ces bya ba'i tha tshig go /
de yang rjod pa dang /
brjod bya dang /
shes pa dang shes bya la sogs pa'i mtshan nyid can no / /
zhes gsungs pa ltar gsum yod la /
bden pa'i skad dod satya /
zhes pa'ang 'chi med mdzod las /
bden dang legs dang yod pa dang / /
bsngags pa mchod 'os rnams la satya /
zhes don lngar 'jug par gsungs shing /
dam pa dang rigs pas 'jal ba la 'jug par bshad pa'ang yod do / /
de dag las kun rdzob bden pa gang gi ngor bden par 'jog pa'i kun rdzob ni kun rdzob gsum gyi dang po de kho na nyid mthong ba la sgrib par byed pa'i bden 'dzin gyi ma rig pa yin la /
gzugs sogs chos rnams ma rig pa de'i ngor bden pas na kun rdzob bden pa zhes bya ste /
lang gshegs dang 'jug pa rtsa 'grel dang ye shes snying po'i bden gnyis las kyang de ltar bshad pas don 'di la thal rang mi mthun pa med cing /
TIk chen rigs pa'i rgya mtsho las /
kun rdzob ni gang bden pa ni gang zhe na /
de la gzugs la sogs pa rnams kun rdzob gang gi ngor bden par 'jog pa'i kun rdzob ni chos rnams la rang bzhin gyis grub pa'i rang gi ngo bo med pa la yod par sgro 'dogs pa'i ma rig pa yin te /
dngos po la bden par grub pa mi srid pas bden par 'jog pa ni blo'i ngor yin la /
bden 'dzin min pa'i blo dor bden par bzhag tu med pa'i phyir ro / /
zhes gsungs pa'i phyir /
gzhan yang /
'jug 'grel las /
nyon mongs can gyi ma rig pa'i dbang gis kun rdzob bden pa 'jog par gsungs ba ni kun rdzob bden pa zhes pa'i tshig zur gyi bden pa ni don la bden par grub pa la mi byed pas blo'i ngor yin la /
de yang blo gzhan gyi don bden pa yin par bzhag tu med pas bden 'dzin gyi ma rig pa'i ngor bden par 'jog pa'i don@# / /
yin zhing /
nyon mongs can gyi ma rig pa spangs pa'i nyan rang byang sems rnams la 'du byed rnams kun rdzob tsam du gsungs pa yang gang zag de gsum gyi ngor 'du byed rnams kun rdzob dang bden pa gnyis kyi nang nas kun rdzob tsam du 'jog pa'i don yin gyi kun rdzob bden pa min par kun rdzob tsam yin zhes pa'i don min te /
lam rim chung ngu las /
'dir 'jug 'grel las /
de ltar re zhig srid pa'i yan lag gis yongs su bsdus pa nyon mongs pa can gyi ma rig pa'i dbang gis kun rdzob kyi bden pa rnam par bzhag go /
de yang nyan thos dang rang sangs rgyas dang byang chub sems dpa' nyon mongs pa can gyi ma rig pa spangs pa 'du byed gzugs brnyan la sogs pa'i yod pa nyid dang 'dra bar gzigs pa rnams la ni bcos ma'i rang bzhin yin gyi bden pa ni ma yin te /
bden par mngon par rlom pa med pa'i phyir ro / /
byis pa rnams la ni slu bar byed pa yin la /
de las gzhan pa rnams la ni sgyu ma la sogs pa ltar rten cing 'brel par 'byung ba nyid kyis kun rdzob tsam du 'gyur ro / /
zhes gsungs pa ni kun rdzob bden par yod par 'jog pa rnams ma rig pas yod par 'jog pa dang /
nyon mongs can gyi ma rig pa spangs pa'i nyan rang dang byang sems kyi ngor kun rdzob kyi bden pa mi 'jog par ston pa min no / /
de la dang po'i rgyu mtshan ni sngar bshad pa ltar nyon mongs pa can gyi ma rig pa ni bden 'dzin yin pas /
des bzung ba'i don tha snyad du yang mi srid pa'i phyir dang /
kun rdzob bden pa yin na tha snyad du yod pas khyab pa'i phyir ro / /
des na chos rnams kun rdzob tu yod par 'jog pa'i 'jog pa'i kun rdzob yin na ni nyon mongs can gyi ma rig pa la kun rdzob tu byas pa de ma yin dgos so / /
gnyis pa'i rgyu mtshan ni nyon mongs can gyi ma rig pa'i kun rdzob spangs pa rnams la gang gi ngor bden par 'jog pa'i bden zhen gyi kun rdzob med pa'i rgyu mtshan gyis /
'du byed rnams de dag gi ngor mi bden par bsgrubs kyi kun rdzob bden pa ma yin par ma bsgrubs pa'i phyir ro| |des na de dag gi ngor 'du byed rnams kun rdzob tsam du gsungs pa ni de'i ngor kun rdzob dang bden pa gnyis kyi nang nas bden par bzhag tu med pas /
tsam gyi sgras bden pa gcod kyi kun rdzob bden pa mi gcod pas kun rdzob tsam dang kun rdzob bden pa gnyis gnyis gsungs pa'i dgongs pa de bzhin du shes par bya'o / /
zhes gsungs pa'i phyir dang /
rtsa she'i TIk chen las kyang 'di ji lta ba bzhin du gsungs pa'i phyir dang /
rnam bshad dgongs pa rab gsal las kyang /
gang gi ngor mi bden pa'i gang zag ni gsum ste nyan rang dang byang sems so / /
de yang nyan rang dang byangs sems gang yin la mi byed pas khyad par smos pa ni 'dus byas thams cad gzugs brnyan bzhin du rang bzhin gyis stong yang der snang bar mngon sum du rtogs pa ni khyad par gcig go /
de tsam ni byang sems sa bdun pa ba man chad dang nyan rang 'phags pa slob pa rnams la'ang yod pas de gcod pa'i phyir du gang zag gsum po la ma rig pa spangs pa zhes gsungs pas dag pa sa'i byang @# / /
sems dang nyan rang dgra bcom pa gnyis la bya ste de gsum gyi ngor mi bden pa'o / /
gang zhig mi bden pa ni de yang zhes pa phyi nang gi chos rnams so / /
mi bden pa'i rgyu mtshan ni bden par rlom pa ste bden zhen med pa'i phyir te /
bden 'dzin gyi ma rig pa zad pa'i phyir ro / /
des na phyi nang gi chos rnams gang zag gsum po de'i kun rdzob kyi ngor bden par ma grub par sgrub pa yin no / /
zhes gsungs pa'i phyir /
yang tshig gsal las kun rdzob tu bden pa ni kun rdzob bden par gsungs pa dang /
bden gnyis rang 'grel las /
ji ltar ba lang rdzi mo la sogs pa yan chad kyis mthong ba de ltar kun rdzob tu bden par rnam par gnas kyi /
zhes gsungs pa ni blo kun rdzob bden 'dzin gyi ngor bden pa la bya ste| byang chub lam rim chung ngu las /
tshig gsal las 'jig rten gyi kun rdzob tu bden pa ni 'jig rten kun rdzob bden pa ste zhes gsungs pa ni /
'jug 'grel las /
kun rdzob des gang zhig bden par snang zhing rang bzhin med bzhin du rang bzhin du so sor snang ba de ni 'jig rten phyi ci log tu gyur pa'i kun rdzob tu bden pas 'jig rten gyi kun rdzob bden pa ste /
zhes sngar bshad pa'i ma rig pa'i kun rdzob de'i ngor bden pa la gsal bar gsungs pa ltar bya yi /
tha snyad du bden par grub pa la mi bya ste /
gzhan du na rang gi mtshan nyid kyis grub pa tha snyad du yang mi srid pa'i lugs dang 'gal ba'i phyir dang /
bden grub 'gog pa dang bden med sgrub pa tha snyad du byed pa'i phyir ro / /
tshul 'dis slob dpon ye shes snying pos kun rdzob tu bden par gnas par bshad pa'ang shes par bya'o / /
zhes gsungs pa'i phyir /
gzhan yang /
'jug 'grel las /
brten nas 'byung ba gzugs brnyan dang brag cha la sogs pa cung zad cig ni brdzun yang ma rig pa dang ldan pa rnams la snang la /
sngon po la sogs pa gzugs dang sems dang tshor ba la sogs pa cung zad cig ni bden par snang ste /
rang bzhin ni ma rig pa dang ldan pa rnams la rnam pa thams cad du mi snang ngo / /
de'i phyir de dang gang zhig kun rdzob tu yang brdzun pa ni kun rdzob kyi bden pa ma yin no / /
zhes gsungs pa'i don ni 'jug TI ka chen mo las /
gzugs brnyan sogs brdzun yang snang ba ni b+dzun par snang ba yin la /
de ni byad bzhin du snang ba dang des stong pa gnyis tshogs pa'i brdzun pa yin pas de'i bden stong ni byang bzhin du bden pas stong pa yin gyi /
gzugs brnyan rang gi mtshan nyid kyis grub pa'i bden stong gi don med do / /
de'i phyir gzugs brnyan byad bzhin gyis stong par grub kyang /
gzugs brnyan rang gi mtshan nyid kyis grub par 'dzin pa'i kun rdzob kyi ngor bden pa yin pa la 'gal ba ci yang med pa'i dngos po yin pas kun rdzob kyi bden pa yin no / /
des na gzugs brnyan kun rdzob kyi bden pa min par gsungs pa ni brda la byang ba'i 'jig rten kun rdzob kyi ngor byad bzhin gyi gzugs brnyan lta bu de byad bzhin yin pa de brdzun pas de la ltos pa'i kun rdzob kyi bden pa min pa la dgongs kyi /
mthong ba brdzun pa kun rdzob bden par gsungs /
zhes pas bshad pa'i kun rdzob @# / /
bden par mi 'jog pa ga la yin /
zhes pa nas /
rang bzhin ni ma rig pa dang ldan pa la rnam pa thams cad du mi snang ngo zhes gsungs pa yang /
ma rig pa ma spangs pa'i 'phags pas de kho na nyid mngon sum du rtogs par bzhed pas na ma rig pas bslad pa'i shes pa la dgongs la /
'phags pa slob pa'i rjes thob kyi ye shes dang so skye'i de kho na nyid kyi lta ba rnams ma rig pa dang de'i bag chags kyis bslad pa yin pas mngon sum du mi snang yang /
spyir don dam bden pa snang bar 'dod dgos so / /
zhes gsungs pa ltar shes dgos shing /
cung zad cig ces pa nag tshos 'ga' zhig tu bsgyur ba ltar bde'o zhes bshad do / /
rang bzhin zhes pa yin lugs kyi rang bzhin yin la /
de nyid ma rig pa dang de'i bag chags gang rung gis bslad pa'i shes pa'i ngor gsal bar mi snang bar gsungs shing /
rjes thob ye shes zhes pa slob pa rjes thob pa'i rgyud kyi stong nyid dngos su tshogs pa'i blo la byed do /
! /
gnyis pa kun rdzob dang don dam pa'i dbye ba so sor bye thag tu bshad pa la gnyis las /
dang po ni /
lugs 'dir kun rdzob pa'i chos rnams snang ba ltar du ma grub pa dang tha snyad pa'i shes pa rnams 'khrul shes yin pas kun rdzob pa'i yul dang yul can gnyis ka la yang log gnyis kyi dbye ba mi bzhed cing /
so skye'i rgyud kyi rtog med kyi shes pa drug lam 'khrul pa med kyang de dag gis gzugs sogs chos rnams yod par 'jog thub pa'i tshad ma yin pa mi 'gal te /
yul bden pa 'jog pa la yul can ma 'khrul ba dgos kyang yul brdzun pa 'jog pa la yul can 'khrul pa nyid grogs su 'gro ba yin no / /
dbu ma pa gzhan dag gis kun rdzob la yang log gnyis su phye ba ni rang gi mtshan nyid kyis grub pa khas len pa la thug cing| 'dir kun rdzob la yang log gnyis su dbye ba tha snyad du yang mi byed pa ni rang mtshan khas mi len pa la thug par bshad do / /
gzugs sogs yang dag par 'jog na de dag gi stong nyid rtogs pa'i rigs shes kyis gnod pas kun rdzob la yang log gnyis su mi 'byed kyang /
rigs shes la ma ltos par tha snyad pa'i shes pa'i ngo tsam la ltos te yang log gnyis kyi dbye ba byed du rang ste /
sgyu ma'i rta dang rta mtshan nyid pa gnyis la rigs shes la ltos te bden rdzun gyi dbye ba mi 'thad kyang /
tha snyad pa'i shes pa la ltos te bden rdzun gyi tha snyad thob tu rung ba'i phyir /
dper na grong gi mi gnyis kyis lha khang gi rtsig pa la bris pa'i ri mo la blta ba'i tshe gcig gis lag na rtse gsum thogs pa 'di ni sred med kyi bu'o| |lag na 'khor lo thogs pa 'di ni dbang phyug chen po'o zhes zer ba la /
gcig shos kyis de las bzlog ste smras pa'i dbang gis de gnyis rtsod par gyur te /
nye 'khor na gnas pa'i kun tu rgyu zhig la dris pa na /
kun tu rgyu des sred med kyi bu dang dbang phyug rtogs pa'i tshad ma la ltos te de gnyis la bden rdzun gyi khyad par med par shes mod kyang /
dri ba po'i bsam pa la ltos te 'di ni bden no 'di ni mi bden no zhes smras pas grong gi mi gnyis kyi 'dod pa 'grub cing kun @# / /
tu rgyu des brdzun smras pa'i skyon du yang mi 'gyur ba bzhin yin pa'i phyir /
de ltar na tha snyad pa'i tshad ma la ltos te yang log gnyis su 'byed kyang tha snyad pa'i tshad ma'i ngor yang log gnyis su mi 'byed la / /
kun rdzob pa'i chos rnams rigs shes la ltos te log par 'jog kyang rigs shes kyi ngor log par 'jog pa min pa'ang shes par bya'o / /
de ltar shes na 'jig rten pa'am tha snyad pa'i tshad ma nyid la ltos nas yang dag pa dang log pa'i kun rdzob tu 'jog par lam rim chung ngur gsungs pa dang /
stong thun las /
'jig rten pa'i tha snyad pa'i tshad mas yang log gnyis su dbye ba byed pa gtan ma yin te /
tshad mas grub pa'i don du khas blangs nas rang lugs 'khas mi len no zhes smra ba ni rigs ba smra ba'i tshul las 'das pa go bar byed pa'i phyir /
zhes gsungs pa gnyis kyang mi 'gal bar shes par 'gyur ro / /
des na dbu ma rang lugs la yang dag kun rdzob khas ma blangs zhes pa'i yang dag dang /
'jig rten gyi shes ngo la ltos te yang log gi khyad par khas len zhes pa'i skabs kyi yan dag snga phyi gnyis ming mtshungs kyang /
don tan nas mi mtshungs te /
yang dag snga ma ni na rang gi mtshan nyid kyi sa grub pa la byed cing /
phyi ma ni 'jig rten pa'i bsam pa rang dga' ba la ltos te bden pa'i tha snyad thob rung gi don la byed pa'i phyir /
dper na mi 'ga' zhig 'ong la mi 'ga' zhig mi 'ong zhes pa'i 'ong rgyu'i 'ga' zhig dang mi 'ong rgyu'i 'ga' zhig gnyis gzhi gcig la mi byed pa bzhin no / /
yang dag snga ma rang mtshan la byed dgos pa'i rgyu mtshan gyis skabs 'dir yang dag kun rdzob khas ma blangs shing /
rang rgyud pas de khas len pa'i khyad par byung ste /
'phags pa'i gzigs pa la ltos nas zhes pa dang /
rigs shes la ltos nas zhes pa dang /
skabs 'di'i dbu ma rang lugs zhes pa rnams don 'dra bar rje bdag nyid chen pos bzhed cing /
thal rang gnyis kyi lugs la rang gi mtshan nyid kyis grub pa la rigs shes kyis gnod par 'dod mi 'dod kyi khyad par yod pa'i phyir ro / /
yang dag phyi ma'i don yang sngar ltar byed dgos kyi rang gi mtshan nyid kyis grub pa la mi byed de /
lam rim chung ngur tha snyad pa'i tshad ma la ltos nas yang log tu 'jog par gsungs pa dang /
lam rim chen mor gzugs sogs snang ba'i dbang shes dang gzugs brnyan sogs snang ba'i dbang shes rnams snang yul la 'khrul bar 'dra yang 'jig rten pa'i ngor snang ba dang rjes su mthun pa'i don yod med kyi sgo nas yang dag pa dang log pa'i kun rdzob tu gsungs shing /
rtsa she'i rnam bshad chen mor yang ji ltar snang ba ltar gyi don du yod pa la 'jig rten pa'i shes pa'i gnod pa med pa dang yod pa'i sgo nas yang log tu 'jog par gsungs pa'i phyir dang /
rtag sogs bzhir 'dzin pa log pa dang mi rtag sogs bzhir 'dzin pa yang dag par rigs pa drug cu pa'i 'grel par bshad pa'i phyir dang / /
sangs rgyas bskyangs kyi 'grel par lha sku bden mi bden gyi rtsod lan gsungs pas @# / /
kyang shes pa'i phyir /
gzhan yang /
yang dag snga phyi gnyis kyi don de ltar 'thad de /
grub mtha' chen mo las /
gzugs sogs 'jig rten pa'i shes ngor yang dag tu 'jog tshul la shes ngo der snang tshul gnas tshul mthun pas bzhag pa gcig dang /
shes ngo der snang ba dang mthun par yod pa'am snang gzhi'i don yod pa la yang dag pa'am bden pa zhes bzhag pa gcig dbu ma pa yang 'dod /
ces gsungs pa'i phyir /
spyod 'jug las /
'jig rten la ltos de nyid mthong / /
zhes pa ni yang dag phyi ma dang gnad gcig yin no / /
don dam dpyod byed kyi rigs shes la ma ltos par tha snyad pa'i shes pa kho nas log pa'i yul dang yul can gang rung du 'jog mi nus pa'i kun rdzob kyi rigs su gnas pa de /
'jig rten shes ngo la ltos pa'i yang dag kun rdzob kyi mtshan nyid /
mtshan gzhi ni /
gzugs sogs don lnga dang 'phral gyi 'khrul rgyus ma bslad pa'i dbang shes lnga lta bu'o / /
don dam dpyod byed kyi rigs shes lam ltos par tha snyad pa'i shes pa kho nas log pa'i yul dang yul can gang rung du 'jog nus pa'i kun rdzob kyi rigs su gnas pa de /
'jig rten shes ngo la ltos pa'i log pa'i kun rdzob kyi mtshan nyid /
mtshan gzhi ni /
sgyu ma'i dpe bdun dang 'phral gyi 'khrul rgyus bslad pa'i dbang shes lnga lta bu'o / /
dbye ba ni /
de re re ra yul dang yul can gnyis gnyis yod /
don dam dpyod byed kyi rigs shes la ma ltos par tha snyad pa'i shes pa kho nas log par 'jog mi nus pa'i rigs gnas kyi yul can de /
'jig rten shes ngo la ltos pa'i yul can yang dag gi mtshan nyid /
don dam dpyod byed kyi rigs shes la ma ltos par tha snyad pa'i shes pa kho nas log par 'jog nus pa'i rigs gnas kyi yul can de /
'jig rten shes ngol ltos pa'i yul can log pa'i mtshan nyid yin te /
'jug pa las /
mthong ba rdzun pa'ang rnam pa gnyis 'dod de /
dbang po gsal dang dbang po skyon ldan no / /
skyon ldan dbang can rnams kyi shes pa ni /
dbang po legs gyur shes ltos log par 'dod /
ces so / /
de re re la rang yin par gyur pa'i dbang po dang shes pa dang rjod byed kyi sgra gsum gsum yod do / /
don dam dpyod byed kyi rigs shes la ma ltos par tha snyad pa'i shes pa kho nas log par 'jog mi nus pa'i yul gyi rigs su gnas pa'i kun rdzob de /
'jig rten shes ngo la ltos pa'i yul yang dag gi mtshan nyid /
don dam dpyod byed kyi rigs shes la ma ltos par tha snyad pa'i shes pa kho nas log par 'jog nus pa'i yul gyi rigs su gnas pa'i kun rdzob de /
'jig rten shes ngo la ltos pa'i yul log pa'i mtshan nyid yin te /
'jug pa las /
gnod pa med pa'i dbang po drug rnams kyis / /
bzung ba gang zhig 'jig rten gyis rtogs te / /
'jig rten nyid las bden yin lhag ma ni / /
'jig rten nyid las log par rnam par bzhag /
ces so / /
skabs 'di'i bden pa ni rigs shes la ma ltos par tha snyad pa'i shes ngo tsam la ltos nas bden zhes pa'i tha snyad thob rung gi don la byed pa yin gyi bden grub la mi byed pas /
'jig rten snga ma'i dngos bstan gyi shes @# / /
pa'ang tha snyad pa'i tshad ma la byed kyi bden 'dzin la mi byed de /
gzhan du na 'phral gyi 'khrul rgyus mi gnod pa'i 'jug shes drug gi gzung don dmigs kyis bkar pa'i dgos pa med par 'gyur te /
'phral gyi 'khrul rgyus bslad pa'i dbang shes kyi yul du snang pa'i gzugs brnyan la sogs pa yang rang bden par 'dzin pa'i shes pa'i ngor bden pa'i phyir te /
kun rdzob bden pa yin pa'i phyir ro / /
'jig rten nyid las bden yin zhes pa ni gzugs sogs 'jig rten pa'i shes pa la ltos nas bden pa'i tha snyad thob ces pa'i don yin gyi /
gzugs sogs 'jig rten pa'i shes ngor bden pa yin zhes pa gtan min pas /
'jig rten snga ma'i dngos bstan gyi 'jig rten pa'i shes pa la bden 'dzin bzhag mi dgos shing /
gzugs sogs gang gi ngor yang dag par 'jog pa'i shes pa la bden 'dzin gyis khyab kyang /
gzugs sogs gang la ltos te bden zhes pa'i tha snyad thob rung gi shes pa la tha snyad pa'i tshad ma 'jog pa na 'gal ba cung zad kyang med par shes par bya'o / /
bshad tshul 'di ni rang re'i yig cha dang 'gal mi 'gal gyi dogs gcod sogs mtha' dpyod kyi skabs su 'chad par 'gyur ro / /
gnyis pa don dam pa'i dbye ba bye brag tu bshad pa ni /
don dam bden pa la dbye na bdag med gnyis dang /
rgyas par phye na stong nyid bcu drug dang /
de las bsdus na stong nyid bzhir bshad cing /
stong nyid nyi shu'i nang nas don dam stong gzhir byas pa lnga dang kun rdzob stong gzhir byas pa bco lnga yod la /
dang po la'ang myang 'das stong gzhir byas pa don dam pa stong pa nyid gcig dang stong nyid spyi stong gzhir byas pa bzhi las rang bzhin stong pa nyid lan gnyis byung ba ni dbye ba rgyas 'bring tha dad pa'i dbang du byas pas mi zlos shing /
stong nyid ni sus kyang ma byas par dngos po'i gshis lugs su grub pas bden par grub bam snyam pa bsal ba'i phyir de gnyis gsungs so / /
stong pa nyid ni de kho na nyid 'jal ba'i rigs shes kyis grub pas bden par grub pa snyam pa gcad pa'i phyir stong pa nyid stong pa nyid gsungs shing /
gzhan gyi ngo bo stong pa nyid kyi gzhan zhes pa'i skad dod mchog dang gzhan dang pha rol ma 'jug pa'i dbang gis bshad tshul gsum byung ba rnams 'jug pa rtsa 'grel sogs las shes par bya'o / /
rang bzhin dang chos thams cad stong pa nyid gnyis kyis sa brgyad pa dang /
rang gi mtshan nyid dang mi dmigs pa stong pa nyid gnyis kyis sa dgu pa dang /
dngos po med pa'i ngo bo nyid stong pa nyid dang dngos po stong pa nyid gnyis kyis sa bcu pa dang /
dngos po med pa dang rang bzhin dang gzhan gyi ngo bo stong pa nyid gsum gyi sangs rgyas kyi sa'i ye shes don gyis 'phangs par bshad do / /
'phen tshul ni rang bzhin dang chos thams cad stong pa nyid ston pa'i mdo'i tshig gis sa brgyad pa'i ye shes mtshon pa'i rgyu mtshan yod de /
stong nyid de gnyis bsgom pa gnad du song ba la brten nas stong gzhi la nges shes de cher 'gro ba'i stobs kyis sa brgyad pa'i cho gshis lugs kyi rang bzhin la chu la chu bzhag pa'i tshul gyis mnyam par bzhag pa'i ye shes ji ltar 'dod pa bzhin du mngon du byed pa'i ye shes la dbang ba dang /
gsung rab yan lag bcu gnyis kyi brjod byas bsdus@# / /
pa'i chos thams cad ji ltar 'dod pa bzhin du ston nus pa'i chos la dbang ba gnyis thog mar thob pa'i sa brgyad pa'i ye shes mtshon pa'i phyir /
rang gi mtshan nyid dang mi dmigs pa stong pa nyid gnyis kyis sa dgu pa'i ye shes mtshon pa yin te /
de gnyis bsgom pa gnad du song ba la brten nas chos rnams kyi rang spyi'i mtshan nyid dang dus gsum gyis bsdus pa'i chos kun la chags thogs med par 'jug pa'i don so so yang dag par rig pa rjes mthun pa thog mar thob pa'i byang sems sa dgu pa'i ye shes 'byung ba yin pa'i phyir /
dngos po med pa'i ngo bo nyid dang dngos po stong pa nyid gnyis kyis sa bcu pa'i ye shes mtshon tshul yod de /
de gnyis ka rgyu rkyen tshogs pa tshang ba las skyes pa'i 'dus byas stong gzhir bshad pa'i gnad kyis rgyu'i sa dgu ga'i spangs rtogs kyi yon tan yar ldan tshul gyis bsdus pa'i stobs kyis 'gro ba rnams kyi dge ba'i lo tog spel ba'i ched du dam pa'i chos kyi char chen lhun grub tu mngon par 'bebs pa'i byang sems sa bcu pa'i ye shes mtshon nus pa'i phyir te /
mtshang med rgyu de la ni / /
'bras bu gang gis zlog par byed / /
ces rgyu tshogs tshang na 'bras bu rnams 'bad rtsol gzhan la ma ltos par lhun gyis grub pa ltar 'byung ba chos nyid yin pa'i phyir ro / /
stong nyid tha ma gsum bstan pas sangs rgyas kyi ye shes 'phangs tshul yod de /
rgyu rkyen gyis 'dus ma byas pa dang byed pa po sus kyang ma byas pa'i rang byung gi stong nyid dang /
dus rtag tu de kho na nyid kyi mtshan nyid las gzhan du mi 'gyur ba'i de bzhin nyid gsum rim bzhin stong gzhir byas pa'i ngad kyis chos rnams kyi gshis lugs la slar mi ldang ba'i tshul gyis mnyam par bzhag pa'i rang byung gi ye shes mtshon nus pa'i phyir ro / /
sa bdun pa man chad kyi ye shes 'phangs tshul sems tsam pa'i skabs su bshad zin /
gzhung gzhan las mi dmigs pa stong pa nyid ma ba grangs par dngos po med pa stong pa nyid ces bgrangs pa ni rten gzhi mdo mi 'dra ba'i dbang gis yin zhing /
'dir bstan pa'i stong nyid nyi shus 'phangs pa'i ye shes nyi shu ni tshogs sgrub bcu bdun gyi bshad bya'i rtsa ba'i mdo las theg chen nyer gcig gsungs pa'i stong nyid kyi theg chen yin te /
'jug pa las /
spros dang bcas par stong pa nyid / /
bcu drug bshad nas mdor bsdus te / /
slar yang bzhir bshad de dag ni / /
theg chen du yang bzhed pa yin / /
zhes gsungs so / /
rnam grangs dang rnam grangs ma yin pa'i dbye ba ni rang rgyud pa'i skabs su bshad zin pa ltar ro / / / /
gnyis pa mtha' dpyad pa la /
kha cig na re /
mthar thug dpyod pa'i rigs shes kyi rnyed don don dam bden pa'i mtshan nyid /
tha snyad pa'i tshad ma'i rnyed don kun rdzob bden pa'i mtshan nyid du bshad pa mi 'thad par thal /
dang po de don dam bden pa'i mtshan nyid ma yin pa gang zhig /
gnyis pa de kun rdzob bden pa'i mtshan nyid ma yin pa'i phyir /
rtags snga phyi gnyis ka grub ste /
mthar thug dpyod pa'i rigs shes kyi gzhal bya yin na don dam bden pa @# / /
yin pas ma khyab pa gang zhig /
tha snyad pa'i tshad ma'i gzhal bya yin na kun rdzob bden pa yin pas ma khyab pa'i phyir zer na 'dir ma khyab /
rtags dang po grub ste /
mthar thug dpyod pa'i rigs shes rjes dpag gi gzhal bya yin na don dam bden pa yin pas ma khyab pa'i phyir /
der thal /
de 'dra ba'i rigs shes rjes dpag de rang gi snang ba la mngon sum tshad ma yin pa'i phyir dang /
stong nyid rtogs pa'i rjes dpag gi ngor snang ba dang stong pa gnyis tshogs shar ba'i rgyu mtshan gyis rjes dpag de'i ngor stong nyid don dam rjes mthun par bshad pa yin pa'i phyir /
der thal /
dper na sgyu ma rigs grub pas myu gu la sogs pa'i chos can dang bden med kyi snang ba tshogs pa don dam bden par 'dod kyang /
skabs 'dir de ni don dam rjes mthun par 'dod pa bzhin yin pa'i phyir dang /
stong nyid rtogs pa'i rjes dpag de rang gi snang ba la mngon sum gyi tshad mar song yang de la don dam dpyod pa'i rigs shes su ma song ba'i phyir /
der thal /
snang ba de ni rjes dpag des dpyad nas rnyed pa min pas de'i rnyed don du mi 'jog pa'i phyir /
rtsa ba'i rtags gnyis pa grub ste /
stong nyid de snang stong gnyis tshogs rtogs pa'i tha snyad pa'i tshad ma'i gzhal bya yin pa'i phyir /
der thal /
de de'i shugs gzhal yin pa'i phyir /
der thal /
de de'i shugs gzhal yin kyang de'i rnyed don du mi rung ba'i phyir te /
thal 'gyur ba'i grub mtha' las /
blo de la yul de'i rnam pa ma shar ba la rnyed pa'i tha snyad mi 'ong bas shugs rtogs 'di rnyed don du mi rung zhing /
zhes gsungs pa'i phyir /
kha cig na re /
sgyu ma rigs grub pas snang stong gnyis tshogs don dam bden par 'dod par bshad pa mi 'thad par thal /
snga rabs pa kha cig gis snang stong gnyis tshogs don dam bden par 'dod pa sgyu ma rigs grub pa dang /
snang ba la spros pa bcad tsam don dam bden par 'dod pa rab tu mi gnas pa'i dbu ma par 'dod pa la lo ts+tsha pa chen po blo ldan shes rab kyis de ni mkhas pa mgu ba'i gtam min gyi rmongs pa ngo mtshar skyed pa'i rnam bzhag yin par gsungs pa la /
rje bla mas gsung de 'thad phyogs su mdzad pa ni sgyu ma rigs grub dang rab tu mi gnas pa gnyis kyi don de ltar 'dod pa mi 'thad par dgongs pa yin gyi /
spyir dbu ma pa la de gnyis su phye ba dang /
de yang dang po rang rgyud pa dang gnyis pa thal 'gyur ba yin par slob dpon dpa' bos don dam byang chub sems bsgom las bshad pas dbye ba de 'thad pa yin pa'i phyir /
der thal /
don de ltar mkhas grub nor bzang bas las chen kun rgyal ba'i dris lan du bshad pa'i phyir dang /
mkhas grub chen po lcang skya rol pa'i rdo rjes kyang de 'thad phyogs lta bur gsungs pa'i phyir dang /
grub mtha' chen mor thal 'gyur ba rab tu mi gnas ba'i dbu ma par gsungs pas rang rgyud pa sgyu ma rigs grub yin par don gyis go ba'i phyir /
des na bden stong sgyu ma lta bu don dam rjes mthun par rang rgyud pa'i gzhung du gsungs shing /
thal 'gyur ba'i gzhung du de ltar ma gsungs pas de tsam gyis rang rgyud pa sgyu ma @# / /
rigs grub par 'jog pa yin te /
dper na rang rgyud pas nyan rang la chos kyi bdag med rtogs pa yod par 'dod pa dang med par 'dod pa gnyis su phye ba bzhin no / /
zhes zer ro / /
de mi 'thad par thal /
rang rgyud ba rnams sgyu ma rigs grub pa ma yin pa'i phyir /
der thal /
de yin par 'phags pa yab sras dang rje bdag nyid chen po dang sras mchog rnam gnyis la sogs pa'i rgya bod kyi mkhas pa tshad ldan gyi gzhung gang du yang mi 'byung ba'i phyir dang /
snang stong gnyis tshogs don dam bden par 'dod pa ni sgyu ma rigs grub pa kho rang gi khas len yin par lam rim chung dur gsungs pa'i phyir dang /
slob dpon seng bzang sgyu ma rigs grub par 'dod na skur 'debs su 'gyur bar rnam bshad snying po rgyan las gsungs pa'i phyir /
sgyu ma rigs grub pas gzhi phung po lta bu dang bden stong gi snang ba gnyis tshogs pa rigs shes rjes dpag gis grub pa'i don tsam don dam bden par 'dod pa ni /
mthun pa'i don dam du 'gyur gyi don dam bden pa min no / /
bden pa'i gcig dang du bral gyi snang bas myu gu sogs bden med kyi snang bar sgrub pa yang gzhi de bden par yod med the tshom mchod pa'i gang zag rtog ldan la ni de ltar sgrub pa'i don med la /
the tshom mchod pa la ni rtags de yang dag tu mi 'gyur ba dang /
dbu ma snang ba las gcig du bral gyi rtags chos gnyis ka rnam bcad tsam du gsungs shing /
gcig dang du ma min pa dang de gnyis su med pa gang rtags su byas kyang 'dra bar gsungs pa ni /
rtags ma yin dgag la mi byed par de nyid kyi dper brjod las shes pas /
slob dpon zhi ba 'tsho yab sras dang slob dpon seng ge bzang pos bzhed pa gtan min no / /
zhes gsungs pa'i phyir dang /
rnam bshad snying po rgyan las /
snga ma kha cig gis slob dpon sgyu ma rigs grub par 'dod pa yang dbu ma pa chen po la skur ba 'debs par zad do / /
zhes gsungs pa'i phyir /
kha cig na re /
snang stong gnyis tshogs chos can /
stong nyid dngos su rtogs pa'i rigs shes kyi gzhal bya yin par thal /
sgyu ma rigs grub 'gog pa'i skabs kyi lam rim chen mor /
de dag gi 'dod pa ni rigs shes rjes dpag gis gzhal ba'i don tsam don dam bden par 'dod par snang la rigs shes kyi gzhal bya ni don dam bden pa dang mthun pas don dam zhes btags par dbu ma rgyan dang snang ba gnyis ka nas gsungs pa'i phyir ro / /
zhes gsungs pa'i phyir na kha cig ma khyab ste /
de ni rigs shes rjes dpag gi ngor sngar bshad pa'i snang stong gnyis tshogs shar ba la dgongs sam /
yang na bden stong sgyu ma lta bu nyid stong nyid rtogs pa'i rjes dpag gi stobs shugs kyis rtogs pa'i don yin pas de ltar gsungs pa'i phyir /
der thal /
myu gu bden med du rtogs pa'i rjes dpag gis myu gu bden med yod pa dang myu gu rang bzhin med bzhin du snang ba gnyis ka rigs pa'i stobs shugs kyis rtogs pa'i phyir te /
rtsa she'i TIka chen las /
bar du tshad ma gzhan brgyud pa la mi ltos par rigs shes kyi stobs la brten nas rang bzhin med pa med par 'dzin pa'i sgro 'dogs dang 'dzin stangs dngos su 'gal ba'i blo skyed nus shing /
de nyid kyis de @# / /
gcod pas rigs shes la brten nas sgro 'dogs gcod mod kyang rigs shes kyis sgro 'dogs de gcod pa min no / /
zhes sogs dang /
'dis myu gu la sogs pa rang bzhin med par rigs shes kyis rtogs pa la myu gu'i snang ba rang bzhin med bzhin du snang bar gang gis 'grub pa yang shes par bya'o / /
zhes gsungs pa'i phyir /
khyab ste /
blo des yul de la rang dus su sgro 'dogs mi gcod kyang blo de'i stobs kyis tshad ma gzhan brgyud pa la mi ltos par yul de rtogs pa'i tshad ma skyed par nus pa ni blo des yul de rigs pa'i stobs shugs kyis rtogs pa'i don yin pa'i phyir /
rnam 'grel las /
sgra ni byas yin 'di 'dra kun / /
mi rtag ces ni brjod pas kyang / /
don gyis de ni 'jig blor 'gyur / /
zhes sbyor ba'i tshul gsum nges pa'i tshad mas sbyor ba de'i bsgrub bya stobs shugs kyis rtogs par gsungs pa bzhin yin pa'i phyir /
zhes 'dod do / /
'on kyang rigs shes kyis drangs pa'i bden stong sgyu ma lta bu dang rang bzhin med pa yod par rtogs pa'i blo de bcad shes dang mngon sum gyi tshad mar rtsa she'i rnam bshad du gsungs snang bas de gnyis rtogs pa'i rjes dpag yod med dpyad dgos so / /
'di la kha cig na re /
snang stong gnyis tshogs rigs shes kyi gzhal byar gsungs pa'i don stobs shugs kyis rtogs pa'i don la byed pa mi 'thad de /
snang stong gnyis tshogs dngos su rtogs pa'i rjes dpag de rigs shes yin pa'i phyir dang /
stong thun las kyang snang stong tshogs pa rigs shes kyi dngos gzhal du gsungs pa'i phyir /
zhes zer /
yang kha cig na re /
de mi 'thad par thal /
de ltar na tshad ma yin na rigs shes yin pas khyab par thal bar 'gyur dgos pa la de ltar ma yin pa'i phyir te /
gzhung chen mo rnams su rigs shes ni don dam rnam can kho nar gsungs pa'i phyir /
zhes zer /
kha cig na re /
lam rim gyi lung don de ltar ma yin te /
de ni rang lugs la snang stong gnyis tshogs rigs shes kyi gzhal byar bshad ba min gyi /
phyogs snga ma'i 'dod tshul gyi dbang du byas pa'i phyir /
der thal /
phyogs snga ma sgyu ma rigs grub pas snang stong gnyis tshogs gcig tu bral sogs kyi rtags la brten pa'i rjes dpag gi dngos gzhal du 'dod pa'i phyir te /
lam rim chung du las /
bden pa'i gcig dang du bral gyi snang bas myu gu sogs bden med kyi snang bar sgrub pa yang /
zhes sogs sngar drangs pa de'i phyir dang /
gser phreng las kyang /
don dam la yang spros pa mtha' dag dang bral ba rnam grangs ma yin pa dang spros pa phyogs re tsam bkag pa rnam grangs pa'i don dam gnyis su byed de /
de nyid las /
skye ba la sogs pa bkag pa yang / /
yang dag pa dang mthun pa'i phyir / /
don dam yin par kho bos 'dod / /
ces so / /
'di ni gcig du bral sogs kyi rtags la brten pa'i rjes dpag gi yul rnams la byed pas rtog pa'i bzo las ma 'das pa'i phyir don dam btags pa'o / /
zhes gsungs pa'i phyir /
khyab ste /
gser phreng las kyang lta ba'i skor bod snga rabs pa'i lugs bzhin bshad pa'i phyir dang /
'di'i spros pa mtha' dag dang bral ba dang spros pa phyogs gcig tsam @# / /
dang bral ba yang snga rabs pa'i lugs ltar yin gyi /
rang lugs ltar yul can rigs shes kyi ngo kho nar sbyar ba ma yin pa'i phyir /
zhes zer te /
bshad tshul phyi ma 'di 'thad par mngon no / /
gzhan yang 'di 'thad par thal /
sgyu ma rigs grub pas snang stong tshogs pa rigs shes rjes dpag gi gzhal byar khas len par ma zad par chad med lam gyi gzhal byar yang khas len pa'i phyir te /
gser phreng las /
'phags grol dang slob dpon gnyis kyis chos nyid tsam mnyam bzhag gi yul yin pa dang /
mnyag bzhag gzung 'dzin gyi rnam pa can dang /
yul dang bral ba gnyis ka'i lugs dmigs pa dang ye shes kyi tshogs skabs su bkag nas bden dngos med pa'i rten 'brel sgyu ma lta bu ma yin dgag mnyam bzhag gi dmigs par bshad cing /
zhes gsungs pa'i phyir /
khyab ste /
'dir mnyam bzhag yul snang med dang snang bcas su 'dod pa'i lugs gnyis bkod pa las dang po rab tu mi gnas pa dang gnyis pa sgyu ma rigs grub pa'i lugs yin pa'i phyir /
yang kha cig na re /
dgag bya bden ba rnam par bcad tsam de don dam bden pa ma yin par thal /
lam rim chen mo las /
dbu ma pa chen po gzhan rnams kyang rigs pas spros ba bcad pa'i don de tsam ni don dam bden par mi bzhed pas legs pa ma yin no / /
zhes gsungs pa'i phyir na ma khyab ste /
de ni brtags shing dpyad pa na chos thams cad snang mi snang skye mi skye bdag yod med la sogs pa'i spros pa mtha' dag dang bral ba de la don dam zhes gzhan ngor ming btags par 'dod pa'i lugs kyi spros bral la byed kyi /
rang lugs kyi mnyam bzhag rnam par mi rtog pa'i ye shes kyi ngor spros pa ste rtog pa'i dra ba mtha' dag dang bral ba'i gnas lugs stong nyid la mi byed pa'i phyir /
der thal /
snga rabs pa'i lugs de ni ma brtags ma dpyad pa'i shes ngor skye 'gag kun byang dgag sgrub sogs mtshan nyid mi 'dra ba du mar snang zhing shes ngo de la ltos te rigs pa'i gnod pa med pa'i snang cha thams cad kun rdzob bden pa dang /
brtags shing dpyad pa na skye 'gag sogs cir yang ma grub pa de la gzhan ngor don dam bden pa zhes ming btags tsam yin gyi don dam pa'i chos shig tu grub pa ma yin zhing blos kyang gzung du med par 'dod pa'i phyir te /
gser phreng las /
skye 'gag kun byang dgag sgrub sogs mtshan nyid mi 'dra ba du mar blo la snang zhing tha snyad pa'i blo ngo der rigs pa'i gnod pa med pa'i snang ba'i cha ji snyed pa ni kun rdzob kyi bden pa yin la /
kun rdzob de nyid dpyad na snang mi snang skye mi skye bdag yod med la sogs pa'i spros ba'i dra ba ma lus pas bden pas don dam pa zhes gzhan yang dag pa'i lam la bkri ba'i phyir du dgos pa'i dbang gis khas blangs pa tsam ste /
spros bral zhes pa'ang gzhan ngor ming btags pa tsam yin gyi spros bral gyi chos shig tu grub bar 'dod pa ni ma yin no / /
zhes gsungs pa'i phyir dang /
de'i spros bral zhes pa ni 'di yod 'di med 'di yin 'di min zhes blos gzung du med pa la byed @# / /
pas| rang lugs kyi blo 'ga' zhig gi ngor gnyis snang gi spros pa mtha' dag dang bral bar bshad pa dang gtan nas mi mtshungs pa'i phyir ro / /
lugs 'dis 'phags pa'i mnyam bzhag rnam par mi rtog pa'i ye shes kyang yul med dang snang med du 'dod cing /
dpyad na yul cir yang ma grub pa ltar blos kyang don dam par yod med sogs mtha' gang du yang mi 'dzin zhing 'dzin pa mtha' dag nye bar zhi ba na spros bral lam gnas lugs mthong zhes tha snyad btags pa tsam yin gyi rigs shes kyis yul chos nyid 'dzin stangs su byas nas rtogs par byar med par 'dod pa'i phyir /
gser phreng las /
sa bcu'i mnyam bzhag rnams kyis chos nyid la mtha' bzhi la sogs pa'i spros pa gang du yang mi 'dzin zhing de mtha' dag nye bar zhi ba tsam la spros bral ba lam gshis lugs mthong zhes btags pa tsam ste /
zhes dang /
ji lta ba rtogs pa ni mnyam bzhag na chos rnams la 'dzin pa mtha' dag nye bar zhi bas cir yang mi 'dzin pa la 'dogs pas sa bcu gcig gi mnyam bzhag gi chos nyid rtogs tshul la khyad par med la /
zhes dang /
gshis lugs dang chos nyid dang rang bzhin spros bral don dam pa'i bden pa rnams rtogs zhes pa'i don ye shes la 'dzin pa mtha' dag nye bar zhi bas de rnams la dmigs pa'i shes pa mi skye ba la byed kyi /
dngos su na 'ga' zhig 'ga' zhig gis dmigs bya dmigs byed du byas pa min te /
dper na shes pa yul ji 'dra ba de'i rnam par skyes ba na rang dus na yul de med kyang de rtogs par 'jog pa dang 'dra ba mnyam bzhag gis chos nyid mtha' gang du yang mi gnas pa dang rjes su mthun par mtha' gang du yang mi 'dzin pa na de dang de rtogs par tha snyad byas pa ste| zhes gsungs pa'i phyir /
'di la kha cig na re /
rigs pas spros ba bcad pa'i don de tsam ni don dam bden par mi bzhed ces pa'i skabs kyi spros ba bcad pa'i don snga rabs pa'i lugs kyi cing yang ma grub pa'i stong nyid la byed pa mi 'thad par thal / /
snga rabs pas cir yang ma grub pa'i stong nyid de blos gzung du med par 'dod la /
lung 'di'i spros ba bcad pa'i don ni dgag bya'i spros pa rnam par bcad pa la rnam bcad dang yongs gcod gnyis su byas pa'i phyi ma rjes dpag gis gzhal ba'i don la byed pa'i phyir te /
lam rim chung ngu las /
snang ba la dgag bya'i spros pa rnam par bcad pa la rnam bcad dang yongs gcod gnyis su byas pa'i phyi ma rjes dpag gis gzhal ba'i don tsam don dam bden par 'dod pa yang dbu ma pa chen po su yang mi bzhed do / /
tshul 'dis lam rim rgyas par 'di dag gi rnam bzhag bshad pa yang zhib tu shes par bya'o / /
zhes gsungs pa'i phyir na ma khyab /
byas pa la kho na re /
de la khyab pa yod par thal /
lung 'di'i yongs gcod ces pa dang rjes dpag gis gzhal ba'i don zhes pa'i don grub pa'i phyir zer na yang ma khyab ste /
de yang phyogs snga ma'i 'dod tshul gyi dbang du byas pa'i phyir /
der thal /
'di'i phyogs snga smra bas don dam ni dngos su na blo@# / /
gang gi yang yul du mi rung mod /
'on kyang gcig du bral sogs kyi rtags la brten pa'i rjes dpag gis cir yang ma grub pa'i spros bral gyi rnam pa la don dam du sgro btags nas 'dzin par 'dod pas de'i dbang du byas pa'i phyir /
der thal /
de 'dra'i sgro btags pa'i cha de la spros pa rnam par bcad pa'i yongs gcod dang rjes dpag gi gzhal byar 'dod pa'i phyir /
der thal /
de dag gis spros bral ni blos gzung du med pa dang sgras brjod du med par 'dod pas stong pa nyid kyi don la 'chad nyan byed pa mi srid par thal ba dang gcig du bral sogs kyi rtags la brten pa'i rjes dpag gi gzhal bya mi srid par thal ba'i skyon spong du spros bral gyi rnam pa la don dam du sgro btags pa'i cha de la 'chad nyan sogs byed pas cir yang ma grub pa'i stong nyid la 'chad nyan sogs byed par song pa'i phyir te /
dper na snang brtag gcig tu bsres pa'i rtog pa'i snang ba la brda sbyar bas rang mtshan la brda byed par song ba bzhin yin pa'i phyir /
zhes 'dod de /
gser phreng las /
spros bral gyi rnam pa la don dam du btags nas rnam bzhag byed de /
rtog pa'i snang ba dang brtag par bya ba'i don gnyis gcig tu bsres nas rang mtshan la brda byed pa bzhin no / /
mdo las kyang /
yi ge med pa'i chos rnams la / /
nyan pa gang dang ston pa gang / /
'gyur ba med la sgro btags nas / /
de nyid nyan cing ston par 'dod / /
ces so / /
zhes gsungs pa'i phyir ro /
kha cig na re /
bshad tshul de dag mi 'thad par thal /
lam rim chen mo'i rigs pas spros pa bcad pa'i don zhes pa dang /
lam rim chung du'i sbros pa rnam par bcad pa'i yongs gcod ces pa bden stong sgyu ma lta bu'i ma yin dgag la byed pa'i phyir /
der thal /
'jam dbyangs bzhad pa'i rdo rje'i lam rim chen mo'i mchan 'grel du de la ma yin dgag dang bden stong sgyu ma lta bu'i bshad pa mdzad pa'i phyir /
zer na /
'o na /
de gnyis med dgag yin par thal /
stong thun chen mor /
snang ba la bden pa bkag pa'i med dgag don dam bden par 'dod pa zhes med dgag gi bshad pa mdzad pa'i phyir /
khyab pa 'grig /
des na rje'i gsungs de la rjes 'brang rnams kyis sna tshogs bshad snang ngo / /
de'i spros pa rnam par bcad pa'i don zhes pa bden grub bkag pa'i ma yin dgag gi stong pa la byas na sgyu ma rigs grub dang khyad par med par 'gyur zhing /
sgyu ma rigs grub sngar 'gog pa dang zlos pa'i skyon du yang 'gyur la /
dgag bya bden grub bkag pa'i med dgag la byas na rang lugs la de don dam bden par mi bzhed par gsungs pa dang 'gal zhing /
skabs 'di'i phyogs snga mas med dgag 'jog mi shes par gsungs pa dang yang 'gal ba'i phyir /
ji skad du /
rtsa she'i TI ka chen las /
spros bral rtogs so byas na shin tu rangs shing dga' la sbros pa med pa dgag pa 'jal lo byas na mi bzod pa ni dgag bya rnam par bcad tsam zhig med dgag gi don yin pa ma rtogs par med dgag thams cad ri bong gi r+wa dang 'dra ba'i cang med du 'dod pa'i blo skyon yin te /
zhes gsungs pa'i @# / /
phyir dang /
rje bdag nyid chen pos rtsa 'jug gi rnam bshad gnyis dang legs bshad rnying po dang lhag mthong chen mo rnams su dgag pa'i rnam bzhag yang yang mdzad pa'i dgos pa yod pa'i phyir ro / /
byas pa la kho na re /
don dam bden pa spros bcas su bshad pa mi 'thad par thal /
de spros bral yin pa'i phyir te /
mdo las /
zab zhi spros bral 'od gsal 'dus ma byas / /
zhes don dam bden pa khyad chos lnga ldan du gsungs pa'i phyir dang /
rtsa she las /
gzhan las shes min zhi ba dang / /
spros pa rnams kyis ma spros pa / /
rnam rtog med don tha dad min / /
de ni de nyid mtshan nyid do / /
zhes don dam bden pa mtshan nyid lnga ldan du gsungs pa'i phyir na ma khyab /
'o na /
don dam bden pa chos can /
yod med gang rung ma yin pa dang gcig dang tha dad gang rung ma yin pa gnyis kar thal /
mdo sde rgyan las / /
yod min med min de bzhin min gzhan min / /
skye dang 'jig med 'bri bar mi 'gyur te / /
'phel ba med cing rnam par dag pa'ang med / /
rnam par dag 'gyur de ni don dam mtshan / /
zhes don dam bden pa yod med min pa dang /
gcig tha dad min pa dang /
skye 'jig med pa dang /
'bre phel med pa dang /
dri mas dag par 'gyur ba dang mi 'gyur ba ma yin pa ste mtshan nyid lnga ldan du gsungs pa'i phyir dang /
dgongs 'grel dang rnam par gtan la dbab pa bsdu ba gnyis kar don dam bden pa de brjod du med pa'i mtshan nyid dang /
gnyis su med pa'i mtshan nyid dang /
rtog ge'i spyod yul las 'das pa'i mtshan nyid dang /
gcig dang tha dad las 'das pa'i mtshan nyid dang /
thams cad du ro gcig pa'i mtshan nyid de mtshan nyid lnga ldan du gsungs pa'i phyir /
khyab pa 'grig /
mtshan nyid lnga tshan bzhi pa 'di dag rgyas par gzhan las shes dgos la /
drang nges rnam 'byed kyi mtha' dpyod du mdo sde rgyan gyi 'bri 'phel med pa'i mtshan nyid chad pa dang /
yod med min pa dang dri mas dag ma dag gi mtshan nyid kyi don bshad pa'ang rgyan gyi 'grel bshad rnams dang mi mthun par byung ba dag blo gsar pa rnams kyis shes par bya dgos so / /
don dam bden pa sgro btags nas brjod par gsungs pa'ang sgro rtog gi tha snyad kyi lam nas drangs te bshad pa la bya'i de ma yin bzhin du der btags pa'i don min par rtsa she'i rab byed bco lnga pa'i rnam bshad du bshad pa las shes par bya'o / /
yang kha cig na re /
'jig rten nyid las bden yin zhes pa'i dngos bstan gyi 'jig rten pa'i shes pa la tha snyad pa'i tshad ma bzhag pa mi 'thad par thal /
'phral gyi 'phrul rgyus ma bslad pa'i 'jug shes drug po 'jig rten snga ma'i dngos bstan gyi shes pa min par yig char gsungs pa'i phyir dang /
bdag med rags pa rtogs pa'i rjes dpag dang bdag 'dzin rags pa 'khrul shes su rtogs pa'i rjes dpag gnyis 'jig rten snga ma'i dngos bstan gyi shes pa min par gsungs pa'i phyir dang /
'jig rten snga ma'i dngos bstan gyi shes pa yin na 'jig rten pa'i shes pa rang dga' ba yin pas khyab par gsungs pa'i phyir zer na /
'o na /
gzugs sogs don lnga chos can /
'jig rten pa'i shes do @# / /
la ltos pa'i yang dag ma yin par thal /
yig char /
gzugs sogs lnga 'jig rten shes ngo la ltos te yang dag pa yin par thal /
de lnga 'jig rten nyid las zhes pa'i dngos bstan gyi 'jig rten shes ngo la ltos te yang dag yin pa'i phyir na shin tu ma khyab /
ces gsungs pa'i phyir /
khyab pa khas /
'dod na /
'jig rten pa'i shes ngo la ltos pa'i yang dag med par thal /
'dod pa'i phyir /
'dod na /
kun rdzob bden pa yin na 'jig rten shes ngo la ltos pa'i log pa'i kun rdzob yin pas khyab par thal /
'dod pa'i phyir /
'dod na /
'jug pa rtsa 'grel dang rtsa 'jug gi rnam bshad chen mo gnyis dang lhag mthong che chung sogs su 'jig rten shes do la ltos pa'i yang log gnyis bshad pa rnams mi 'thad par thal lo / /
gzhan yang /
mdo las /
'jig rten nga dang lhan cig rtsod kyi nga 'jig rten dang mi rtsod de gang 'jig rten na yod par 'dod pa de ni nga yang yod par bzhed do / /
gang 'jig rten na med par 'dod pa de ni nga yang med par bzhed do / /
zhes gsungs pa mi 'thad par thal ba dang /
rtsa she las kyang /
thams cad yang dag yang dag min / /
yang dag yang dag ma yin nyid / /
yang dag min min yang dag min / /
de ni sangs rgyas rjes bstan pa'o / /
zhes gsungs pa dang /
slob dpon dpa' bos /
nags tshogs rgyu 'bras so so yis / /
kun rdzob slu ba med pa ston / /
zhes gsungs pa sogs mi 'thad par thal ba dang /
rta mtshan nyid pa dang sgyu ma'i rta gnyis la 'jig rten shes ngo la ltos te bden rdzun gyi khyad par med par thal ba dang /
chu la chur 'dzin pa'i shes pa dang smig rgyu la chur 'dzin pa'i shes pa gnyis la 'jig rten shes ngo la ltos te phyin ci log ma log gi khyad par med par thal /
'jig rten shes ngo la ltos pa'i yang dag med pa'i phyir /
rtags khas /
gzhan yang /
mnyam bzhag rnam par mi rtog pa'i ye shes dang rnam mkhyen sogs chos can /
'jig rten shes ngo la ltos pa'i log pa'i kun rdzob yin par thal /
de la ltos pa'i yang log gnyis po gang rung gang zhig /
de la ltos pa'i yang dag ma yin pa'i phyir /
dang po grub ste /
kun rdzob gang zhig rigs shes la ma ltos par tha snyad pa'i shes pa kho nas log par 'jog nus pa dang mi nus pa gang rung yin pa'i phyir /
rtsa rtags gnyis pa grub ste /
'jig rten shes ngo la ltos pa'i yang dag med pa'i phyir /
der thal /
sbyir 'jig rten shes ngo la ltos pa'i yang dag med la /
'jig rten nyid las bden yin zhes pa'i dngos bstan gyi 'jig rten shes ngo la ltos pa'i yang dag yod pa'i khyad par 'thad pa'i phyir dang /
khyod kyis yig cha'i lung don bshad tshul de'i phyir /
rtags re re nas khas /
des na yig char gnod med kyi dbang po drug gi shes pa 'jig rten snga ma'i dngos bstan gyi shes pa min gsungs pa sogs dang /
'jig rten snga ma'i dngos bstan gyi shes pa la 'jig rten pa'i shes pa dang 'gal bas khyab gsungs pa ni gzugs sogs 'jig rten pa'i shes pa gang gi don yang dag par 'jog pa'i shes pa la bden 'dzin zhig @# / /
dgos pas de la dgongs pa'i phyir te /
yig char /
skabs 'di'i 'jig rten pa'i shes pa gang gi ngor gzugs sogs yang dag tu 'jog pa'i shes pa la 'jig rten rang dga' ba'i shes pa tshad min cig dgos par lam rim rnam bshad kun las gsungs shing grub la /
'jig rten pa'i shes pa gang gi ngor sgyu ma sogs log par 'jog pa'i shes pa la tshad mas khyab la tshad ma de la lhan skyes kyi blo rang dga' ba dang de ma yin pa'i tha snyad pa'i rjes dpag tshad ma gnyis yod pa'i phyir /
zhes gsungs pa'i phyir dang /
'jig rten shes ngor yang dag 'jog pa'i shes pa bden 'dzin yin par gsungs pa de'i phyir /
gzhan yang /
'jig rten nyid las bden yin zhes pa'i don rang bden par 'dzin pa'i shes pa'i ngor bden pa la byed pa mi 'thad par thal /
'phral gyi 'khrul rgyus ma bslad pa'i 'jug shes drug gi gzung don rnams 'jig rten shes ngo la ltos te bden zhes pa'i don yin pa'i phyir /
der thal /
de rnams 'jig rten pa'am tha snyad pa'i tshad ma la ltos te bden pa dang rigs shes la ltos te mi bden pa gnyis ka yin pa'i phyir te /
'jug 'grel las /
de ltar 'jig rten gyis dbang po la gnod pa'i rkyen ji skad du bshad pa med par dbang po drug char gyis gzung bar bya pa'i don rtogs pa de ni 'jig rten nyid las bden pa yin gyi 'phags pa la ltos nas ni ma yin no / /
zhes gsungs pa'i phyir dang /
'phags pa zhes pa rigs shes la byed par rnam bshad las gsungs pa'i phyir /
ji skad du /
lam rim chung du las /
thal 'gyur ba'i lugs kyis ni 'phral gyi 'khrul rgyus ma bslad pa'i shes pa drug dang /
de las bzlog pa'i shes pa drug dang /
shes pa snga ma drug gis bzung pa'i yul drug dang /
phyi ma drug gis bzung ba'i yul drug ste| log pa'i yul yul can drug log pa'i kun rdzob dang /
ma log pa'i yul yul can drug yang dag kun rdzob tu 'jog la /
de yang 'jig rten pa'am tha snyad pa'i tshad ma nyid la ltos nas yang dag dang log pa'i kun rdzob tu 'jog gi| 'phags pa'i gzigs pa'i rjes su 'brang ba'i rigs shes la ltos nas min pas /
zhes gsungs pa'i phyir /
khyab ste /
yang log gnyis ka 'jig rten pa'am tha snyad pa'i tshad ma la ltos nas 'jog par gsungs pa yin gyi yang dag bden 'dzin dang log pa tha snyad pa'i tshad mas 'jog ces ma gsungs pa'i phyir ro / /
lung 'dis stong thun gyi tshig zin tsam la brten pa kha cig gzugs sogs 'jig rten shes ngo la ltos pa'i yang dag yin kyang de la ltos pa'i yang dag kun rdzob min zer ba'ang legs par khegs so / /
yang kha cig na re /
khyod kyis 'jig rten shes ngo la ltos te yang dag kun rdzob yod la /
'jig rten shes ngor yang dag kun rdzob med pa'i khyad par phye ba mi 'thad par thal /
'jig rten shes ngor yang dag kun rdzob yod pa'i phyir /
der thal /
'jig rten shes ngor bden sgrub yod pa'i phyir /
der thal /
bden 'dzin gyi ngor bden grub yod pa'i phyir na ma khyab /
'o na khyod rang la /
rtog pa log shes ngor khyod yod na @# / /
'jig rten shes ngor khyod yod pas khyab par thal /
khyod kyi sgrub byed 'thad pa'i phyir /
'dod na /
'jig rten shes ngor gang zag gi bdag yod par thal /
gang zag gi bdag 'dzin gyi ngor gang zag gi bdag yod pa'i phyir /
khyab pa khas /
gzhan yang /
'jig rten shes ngor gtsang bde rtag bdag gi phyin ci log bzhi'i zhen yul yod par thal /
gtsang bde rtag bdag tu 'dzin pa'i rtog pa log shes kyi ngor de dag yod pa'i phyir /
khyab pa khas /
'dod na /
'jig rten shes ngor nyer len gyi phung po gtsang bde rtag bdag tu 'dzin pa'i tshad ma yod par thal /
'dod pa'i phyir /
'dod na /
rtag sogs bzhir 'dzin pa'i blo chos can /
'jig rten shes ngo la ltos pa'i yul can log pa ma yin par thal /
'dod pa'i phyir /
'dod mi nus te /
'jig rten shes ngo la ltos te rtag sogs bzhir 'dzin pa'i blo yul can log pa dang mi rtag sogs bzhir 'dzin pa'i blo yul can yang dag yin par bshad pa'i phyir te| rigs pa drug cu pa'i 'grel pa las /
de yang phyi na ci log ni bde ba la sogs pa nyid du 'dzin pa gang yin pa ste /
kun rdzob tu yang bdag nyid der dngos po de rnam par mi gnas pa yin pa nyid kyis phyir ro / /
phyin ci ma log pa ni sdug bsngal la sogs pa nyid du 'dzin pa ste /
dngos po de kun rdzob tu bdag nyid der yod pa nyid kyis phyir ro / /
zhes gsungs pa'i phyir dang /
de yang 'jig rten shes ngo la ltos te phyin ci log ma log gnyis su phye ba yin gyi de kho na nyid la tshul bzhin du dpyod pa'i rigs shes la ltos nas de 'dra'i rnam dbye mi 'thad pa'i phyir te /
lam rim las /
phung po rtag pa la sogs par 'dzin pa'i rtog pa'i 'dzin stangs kyi yul ni tha snyad du med pas 'gog par nus kyang mi rtag pa la sogs par 'dzin pa'i yul ni tha snyad du yod pas rigs pas dgag par mi nus so / /
don dam par ram rang gi ngo bos grub pa'i rtag sogs bzhi mi srid pa bzhin du de gnyis su grub pa'i mi rtag sogs bzhi yang mi srid pas de kho na la ltos nas ni de brgyad yod par 'dzin pa la phyin ci log ma log gi rnam dbye med pa la dgongs nas gzugs rtag mi rtag dang bde sdug dang bdag yod med gang la spyod na'ang mtshan ma la spyod par gsungs so / /
zhes gsungs pa'i phyir /
gzhan yang /
skabs 'dir gzugs sogs yang dag dang gzugs brnyan sogs log pa ni 'jig rten pa'i shes pa kho na la ltos nas 'jog pa yin gyi rigs shes la ltos nas 'jog pa min zhing bden 'dzin la ltos nas 'jog pa'ang min te /
de gnyis 'jig rten pa'i shes pa kho na la ltos nas 'jog pa gang zhig /
rigs shes dang bden 'dzin la ltos nas 'jog pa ma yin pa'i phyir /
dang po grub ste /
'jug pa'i rnam bshad las /
de lta bu'i gnod pa med pa'i shes pa drug gis bzung pa'i kun rdzob pa'i don dang /
de las bzlog pa'i don la yang dag dang log par 'jog pa ni 'jig rten pa'i shes pa kho na la ltos nas yin te /
de dag ji ltar snang ba ltar gyi don du yod pa la 'jig rten pa'i shes pas gnod pa med pa dang yod pa'i phyir ro / /
zhes gsungs pa'i phyir dang /
rtsa she'i rnam bshad du yang 'di ji lta ba bzhin du gsungs pa'i phyir dang /
@# / /
'jig rten shes ngo la ltos nas yang log gnyis su phye ba ma gtogs 'jig rten shes ngor yang log gnyis su phye ba ni rje bdag nyid chen po'i gzhung du tshig 'bru gcig tsam yang ma byung ba'i phyir te /
stong thun du 'jig rten shes ngor yang log gnyis kyi dbye ba yod par gsungs kyang /
de ni mtha' gcod pa'i yan lag tu 'jig rten shes ngor yang log 'jog na 'di ltar 'jog ces bshad pa yin gyi skabs 'di'i 'jig rten shes ngo la ltos pa'i yang log gnyis kyi don de ltar ma yin pa ni rtsa 'jug gi rnam bshad gnyis dang lam rim che chung sogs la bltas na shin tu gsal ba'i phyir ro / /
de la dgongs nas grub mtha' chen mor 'jig rten shes ngor yang dag 'jog tshul mi 'dra ba gnyis yod par gsungs la /
dbu ma'i yig char yang dag 'jog tshul mi 'dra ba gnyis yod pa gsal bar ma gsungs par bshad tshul de gnyis ka bkod pas rjes 'jug blo dman pa rnams kyis de gnyis ka bsres nas khas len pa ni 'gal ba'i khur 'ba' zhig yin no / /
rtsa ba'i rtags gnyis pa grub ste /
skabs 'di'i yang log gnyis rigs shes la ltos nas 'jog pa ma yin pa gang zhig /
bden 'dzin la ltos nas 'jog pa ma yin pa'i phyir /
dang po grub ste /
rtsa 'jug gi rnam bshad gnyis ka las /
'phags pa la ltos nas ni yang log gnyis su med de /
ji ltar gzugs brnyan la sogs pa snang ba ltar gyi don du med pa bzhin du /
ma rig pa dang ldan pa rnams la sngon po la sogs pa rang gi mtshan nyid kyis grub par snang ba yang snang ba ltar gyi don du med pa'i phyir ro / /
de'i phyir shes pa de gnyis la 'khrul ma 'khrul yang dbyer med do / /
zhes gsungs pa'i phyir /
gnyis pa grub ste /
skabs 'di'i yang log gnyis bden 'dzin la ltos nas 'jog na lam rim chung dur tha snyad pa'i tshad ma la ltos nas 'jog par gsungs pa mi 'thad par 'gyur ba'i phyir dang /
bden 'dzin gyi ngo la ltos te thams cad yang dag yin gyi log pa mi srid pa'i phyir ro / /
yang kha cig na re /
'jig rten shes ngo la ltos te yang dag kun rdzob med par thal /
stong thun las /
'jig rten shes ngon yang dag dang log pa gnyis su dbye pa yod do zhes gsungs kyi /
'jig rten shes ngo na yang dag kun rdzob dang log pa'i kun rdzob gnyis kyi dbye ba yod do zhes dpal ldan zla bas gang du yang ma gsungs la /
bdag gi bla ma yang mi bzhed cing /
gtan nas khas blang du mi rung ste /
'jig rten pa'i blo rang dga' ba'i ngon ka bum sogs kun rdzob ma yin pa'i phyir dang /
blo gang gi ngo la ltos nas bden par 'jog pa'i blo de'i ngo la ltos nas brdzun par 'jog pa ha cang thal ba'i phyir ro / /
zhes gsungs pa'i phyir na ma khyab ste /
de ni bden 'dzin gyi ngor yang dag kun rdzob med pa'i don yin pa'i phyir /
der thal /
stong thun gyi 'jig rten shes ngo'i yang dag gi don bden 'dzin gyi ngor yang dag pa la byed pa'i phyir dang /
de ni skabs 'di'i 'jig rten shes ngo'i yang dag gi don min par bshad zin pa'i phyir ro / /
gal te stong thun gyi lung de dag gis skabs 'di'i 'jig rten shes ngo'i yang dag bshad pa yin na 'jig rten shes ngo'i yang dag kun rdzob de rje bla mas mi bzhed par mkhas grub thams cad mkhyen pas gsungs pa mi rigs par 'gyur ba'i phyir dang@# / /
mkhas grub rjes lam rim che chung ma gzigs par thal bar 'gyur ba'i phyir ro / /
yang kha cig na re /
gzugs sogs blo gang la ltos te yang dag par 'jog pa'i shes pa dang gzugs brnyan sogs blo gang la ltos te log par 'jog pa'i shes pa gnyis po gang rung yin na 'jig rten ba'i blo rang dga' ba yin pas khyab zer na /
'o na /
rnam mkhyen dang stobs bcu sogs chos can /
'jig rten pa'i blo rang dga' ba la ltos te yang dag yin par thal /
'jig rten shes po'i yang dag yin pa'i phyir /
khyab pa khas /
rtags grub ste /
'jig rten shes ngo'i yul can yang dag yin pa'i phyir /
der thal /
yul can yang dag yin pa'i phyir ro / /
gzhan yang /
gang zag rang rkya thub pa'i rdzas yod kyi bdag dang /
grangs can pa'i gtso bo sogs dang /
de dag 'dzin pa'i blo rnams chos can /
'jig rten pa'i blo rang dga' ba la ltos te log par 'jog par thal /
'jig rten shes ngo la ltos te log par 'jog pa'i phyir /
rtags grub cing /
'dod mi nus pa gnyis ka yin te /
'jug pa'i rnam bshad las /
yid la grub mtha' ngan pa'i gnod pa yod pas log par bzung ba'i don rnams 'jig rten ba'i blo rang dga' bas phyin ci log tu mi rtogs pas /
'jig rten nyid las log par ji ltar bzhag ce na /
'dir gnod pa yod med dpyod pa'i gnod pa ni lhan skyes kyis phyin ci log tu 'dzin pa'i gnod pa la mi byed pas /
grub mtha' ngan pas btags pa ni grub mthas blo bsgyur ba kho nas log par btags pa'i gtso bo sogs yin la /
de dag phyin ci log tu 'jig rten pa'i blo rang dga' bas mi rtogs kyang /
de kho na nyid la mngon du ma phyogs pa'i tha snyad pa'i tshad mas log par rtogs na 'jig rten pa'i shes pas log par rtogs pa yin no / /
zhes gsungs pa'i phyir /
skabs 'di'i yang log gnyis 'jig rten pa'i blo rang dga' ba kho nas 'jog par 'dod pa'ang lung 'dis legs par bkag pa yin no / /
byas pa la kho na re /
skabs 'di'i yang log 'jog byed kyi shes pa la 'jig rten pa'i blo rang dga' bas mkhyab kyang /
de yin na stong pa nyid la blo kha ma phyogs pa'i so so skye bo'i rgyud kyi blo yin pas khyab par thal /
drangs ma thag pa'i lung 'di'i de kho na nyid la mngon du ma phyogs pa'i tha snyad pa'i tshad mas log par rtogs na zhes sogs kyi don grub pa'i phyir nam khyab ste de ni skabs 'di'i yang log 'jog byed kyi shes pa la stong pa nyid la blo kha ma phyogs ba zhig dgos par gsungs kyi /
de la stong pa nyid la blo kha ma phyogs pa'i gang zag gi rgyud kyi shes pa zhig dgos par ma gsungs pa'i phyir dang /
rje'i gsung rab gzhan rnams su yang de 'dra'i bshad bzur tsam yang ma byung ba'i phyir /
yang kha cig na re /
skabs 'di'i log pa 'jog byed kyi shes pa la stong pa nyid la blo kha ma phyogs pa'i so so skye bo'i rgyud kyis bsdus pas ma khyab kyang /
skabs 'di'i yang dag 'jog byed kyi shes pa la de 'dra ba'i so skye'i rgyud kyis bsdus pas khyab par thal /
gzugs sogs shes pa gang la ltos nas yang dag par 'jog pa'i shes pa yin na stong pa nyid la blo kha ma phyogs pa'i so skye'i rgyud kyis bsdus pas khyab pa'i phyir /
der thal /
@# / /
gzugs sogs shes pa gang la ltos nas yang dag par 'jog pa'i shes pa la stong nyid ma rtogs pa'i gang zag gi rgyud kyis bsdus pas khyab pa dang /
gzugs sogs shes pa gang la ltos nas brdzun par 'jog pa'i shes pa yin na stong nyid rtogs pa'i gang zag gi rgyud kyis bsdus pas khyab pa gnyis ka yod pa'i phyir /
der thal /
gzugs 'dzin mig shes blo gang la ltos nas phyin ci ma log par 'jog pa'i shes pa yin na stong nyid ma rtogs pa'i gang zag gi rgyud kyis bsdus pas khyab pa dang /
gzugs 'dzin mi gshes blo gang la ltos nas 'khrul bar 'jog pa'i shes pa yin na stong nyid rtogs pa'i gang zag gi rgyud kyis bsdus pas khyab pa gnyis ka yod pa'i phyir /
der thal /
gzugs 'dzin mig shes blo gang la ltos nas phyin ci ma log par 'jog pa'i shes pa yin na tha snyad pa'i shes pa yin pas khyab /
gzugs 'dzin mig shes blo gang la ltos nas 'khrul bar 'jog pa'i shes pa yin na stong nyid rtogs pa'i rigs shes yin pas khyab pa'i phyir na 'dir ma khyab /
rtags grub ste /
lam rim las /
dbang po'i shes pa la gzugs sgra sogs rang gi mtshan nyid kyis grub par snang la snang ba ltar gyi rang gi mtshan nyid tha snyad du yang med pas na slob dpon 'di tha snyad du yang 'di dag 'khrul bar bzhed pa yin no /
de lta na'ang dbang po'i shes pa rnams tha snyad du gzugs sgra la sogs pa'i yul rnams rnam par 'jog pa'i tshad mar mi 'thad pa med de /
de rnams 'khrul bar 'jog pa'i rgyu mtshan snang ba ltar gyi rang gi mtshan nyid kyis grub pa'i don med pa ni rang bzhin yod med dpyod pa'i rigs pa'i shes pas 'grub pa yin gyi tha snyad pa'i tshad mas gtan mi 'grub pas tha snyad pa'i shes pa la ltos te 'khrul ba ma yin no / /
zla ba gnyis snang dang gzugs brnyan la sogs pa snang ba'i shes pa ni snang ba ltar gyi don zla ba gnyis dang byad bzhin la sogs pa med par tha snyad pa'i tshad ma nyid kyis rigs pa'i shes pa la ltos med du 'grub pas na de dag dang snga ma rnams la yang dag dang log pa'i kun rdzob kyi rnam dbye yang 'thad pa yin no / /
zhes gsungs pa'i phyir ro /
byas pa la kho na re| gzugs 'dzin mig shes de tha snyad pa'i shes pa la ltos te 'khrul ba yin par thal /
de tha snyad pa'i shes pa'i ngor 'khrul ba yin pa'i phyir na ma khyab /
yang kho na re /
gzugs 'dzin mig shes chos can /
rigs shes kyi ngor 'khrul ba yin par thal /
rigs shes la ltos te 'khrul ba yin pa'i phyir na ma khyab /
yang kho na re /
de chos can /
tha snyad pa'i shes pa'i ngor 'khrul ba ma yin par thal /
tha snyad pa'i shes pa'i ngor skabs 'di'i yul can yang dag yin pa'i phyir na ma khyab ste /
gzugs 'dzin mig shes blo gang gi ngor 'khrul bar 'jog pa'i tha snyad pa'i shes pa dang /
de nyid blo gang gi ngor skabs 'di'i yul can ma 'khrul bar 'jog pa'i tha snyad pa'i shes pa gnyis don so so ba yin pas skyon med pa'i phyir /
der thal /
mig shes de 'khrul bar rtogs pa'i tha snyad pa'i tshad ma dang /
de nyid 'jig rten shes ngo la ltos te yul can yang dag tu rtogs pa'i tha snyad pa'i tshad ma gnyis don mi gcig cing /
gcig gis bsgrubs pa'i cha gcig shos kyis 'gog pa'ang ma yin pa'i @# / /
phyir| dper na /
mi la la yod mi la la med ces pa la yod rgyu'i la la dang med rgyu'i la la gnyis gzhi gcig la mi 'jog pas gcig gis brjod pa'i cha la gcig shos kyis mi gnod pa bzhin no / /
ji skad du /
lam rim las /
gal te tha snyad pa'i shes pa la ltos te phyin ci ma log pa yin na tha snyad du 'khrul ba dang 'gal lo snyam na /
tha snyad du 'khrul sa'i tha snyad dang shes pa gang la ltos nas phyin ci ma log par bzhag pa'i tha snyad pa'i shes pa gnyis gcig yin na 'gal ba yin kyang tha snyad de gnyis so so ba yin pas ci zhig 'gal /
'di ltar gzugs sogs la rang gi ngo bos grub pa'i rang bzhin rigs pas 'gog pa ni don dam du mi rung bas tha snyad du bya dgos la /
de 'dra ba'i tha snyad pa'i shes ngo der ni dbang po'i shes pa rnams 'khrul ba yin la de las gzhan pa'i tha snyad pa'i shes pa rang dga' ba rnams kyi ngor ni 'khrul ba ma yin pas mi 'gal te /
dper na 'jig rten pa'i tha snyad la mi la la yod mi la la med ces pa bzhin te la la zhes pa'i tshig gcig yin kyang yod pa'i la la dang med pa'i la la gnyis don gcig la mi 'jog pa bzhin no / /
zhes gsungs pa'i phyir /
kha cig na re /
gzugs sogs don lnga dang dbang shes lnga chos can /
log pa'i kun rdzob yin par thal /
yang dag kun rdzob mi 'dod pa'i rgyu mtshan yod pa'i phyir dang /
de dag rigs shes la ltos nas log pa'i kun rdzob tu 'jog dgos pa'i phyir na ma khyab /
'dod mi nus te /
rnam bshad las /
gal te yang dag pa'i kun rdzob mi 'dod pas yang log gnyis su mi 'byed kyang ma rig pas bslad pa'i yul dang yul can rnams log pa'i kun rdzob tu ci'i phyir mi 'jog ce na /
kun rdzob ni tha snyad pa'i tshad mas 'jog dgos pa'i phyir log pa'i kun rdzob 'jog na yang de la ltos nas 'jog dgos na /
ma rig pa'i bag chags kyis bslad pa ni 'khrul bar tha snyad pa'i tshad mas mi 'grub pa'i phyir ro / /
zhes gsungs pa'i phyir /
kha cig na re /
'jig rten shes ngol ltos te yul can log pa yin na 'phral gyi 'khrul rgyus bslad pas khyab zer na /
gang zag rang rkya thub pa'i rdzas yod du 'dzin pa'i blo lhan skyes chos can /
der thal /
de'i phyir /
rtags grub ste /
de yod pa'i phyir /
der thal /
gang zag rang rgya thub pa'i rdzas yod du 'dzin pa'i blo la kun btags dang lhan skyes gnyis yod pa'i phyir /
der thal /
gang zag phung po dang mtshan nyid mi mthun pa'i rang rkya bar 'dzin pa'i blo la lhan skyes med kyang /
thal 'gyur ba thun mong ma yin pas 'dod pa'i gang zag phung po'i bdag nyid du gyur ba'i rang rgya bar 'dzin pa'i bdag 'dzin rags pa la kun btags dang lhan skyes gnyis yod pa'i phyir te /
rnam bshad dgongs pa rab gsal las /
gang zag rang rkya thub pa'i rdzas yod du 'dzin pa ni grub mthas blo ma bsgyur ba la yang yod mod kyang /
gang zag phung po dang mtshan nyid mi mthun pa'i gzhan du yod par 'dzin pa ni grub mthas blo ma bsgyur ba la med do / /
zhes gsungs pa'i phyir /
de 'dra ba'i bdag 'dzin rags pa gnyis kyi snga ma'i 'dzin stangs ni mu @# / /
stegs pa ma gtogs pas mi 'dod la /
phyi ma'i 'dzin stangs ni rang rgyud pa man chad kyis gzugs shes gnyis kyi steng du tshad mas grub par 'dod cing /
de la rang rgyud pa man chad kyis rang rkya thub pa'i rdzas yod kyi ming ma btags kyang thal 'gyur bas gzhal na rang rkya thub pa'i rdzas yod kyi don legs par tshang bas rang rgyud pa man chad gzugs shes gnyis rang rkya thub pa'i rdzas yod du 'dod par rje bdag nyid chen pos thal 'gyur ba'i gzhung du mar bshad mod /
de yang thal 'gyur ba'i skabs su rang rgyud pa man chad phyogs sngar byas pa'i tshe de 'dra'i tha snyad mdzad cing /
rang rgyud pa man chad rang lugs su byas pa'i tshe de 'dra'i tha snyad zur tsam yang ma mdzad pa'i phyir /
dper na legs bshad snying po sogs su rang sde'i bye smra nas dbu ma rang rgyud pa'i par thams cad kyis chos thams cad rang gi mtshan nyid kyis grub par khas len par bshad la /
sems tsam pa rang lugs su byas pa'i tshe kun btags rang gi mtshan nyid kyis ma grub par khas len par gsungs pa lta bu'o /
de gnyis la rang rkya thub pa'i rdzas yod dang rang rkya 'dzin thub pa'i rdzas yod gnyis kyi ming gis bstan par drang nges rnam 'byed kyi mtha' dpyod du bshad la /
de yang rang rgyud pa man chad kyi lugs la zhib cha de ltar byed dgos kyang thal 'gyur ba la mi dgos shing /
de gnyis la rang rkya thub pa'i rdzas yod kyi don tshang ma tshang ni grub mtha' so so'i lugs mi 'dra ba'i khyad par ma phyed par 'ga' zhig gis sems tsam pa'i lugs la rnam shes rang rkya thub pa'i rdzas yod du 'dod par bshad pa dang /
stag los /
rdzas yod bdag smra gnas ma'i bur nges dang / /
rnam shes bdag smra dbu sems yod pa 'gal / /
zhes rje bdag nyid chen po la 'gal ba brjod pa sogs byung ngo / /
mkhas grub chen po lcang skya rol pa'i rdo rjes kyang sems tsam pa'i lugs la gzugs shes gnyis rang rkya thub pa'i rdzas yod du lung rigs du mas bsgrubs kyang de nyid dam pa de'i bzhed pa min par rje gung thang bas gsungs pa ltar yin te /
de nyid kyis mdzad pa'i dag yig mkhas pa'i 'byung gnas su de gnyis kyi khyad par phye nas gsungs pa'i phyir ro / /
gzhan yang /
rang rkya thub pa'i rdzas yod du 'dzin pa thams cad gdags gzhi las ngo bo tha dad pa'i rang rkya bar 'dzin mi dgos te /
spyir na rtse mo'i 'jig lta nyer lnga yod kyang mdo las nyi shur gsungs pa ni bdag phung ngo bo tha dad du lta ba lnga mu stegs pa ma gtogs pa la mi 'byung ba'i rgyu mtshan gyis yin par rnam bshad dgongs pa rab gsal du gsungs shing /
rtse mo'i 'jig lta nyi shu la phung po rang rkya ba'i bdag tu lta ba lnga yod pa'i phyir ro / /
rtse mo'i 'jig lta nyi shu ni bdag 'dzin rags pa kho na yin zhing /
rtsa ba'i 'jig lta la nyi shu'i dbye ba med la bdag 'dzin phra mo yin kyang blo kun btags yin par bshad do / /
yang kha cig na re /
'phral gyi 'khrul rgyus bslad pa'i 'jug shes drug po gang rung yin na 'jig rten shes ngo'i yul can log pa yin pas khyab zer na /
bden 'dzin kun btags chos can /
der thal /
de'i phyir /
rtags grub ste /
blo kun btags yin @# / /
pa'i phyir /
'dod mi nus te /
khyod rigs shes la ma ltos par tha snyad pa'i tshad ma kho nas log par rtogs mi nus pa'i phyir dang /
'phral gyi 'khrul rgyus bslad pa'i 'jug shes drug 'jig rten shes ngo'i yul can log par bshad kyang bden 'dzin kun btags de ma yin pa ni dmigs bsal yin pa'i phyir te /
lam rim chung ngu las /
gang zag dang chos rang gi mtshan nyid kyis grub par 'dzin pa la gnyis yod pa'i rang gi grub mtha' ngan pas 'phral du yid bslad pa las byung ba lta bu'i 'dzin stangs kyi bzlog phyogs ni tha snyad pa'i tshad mas mi 'grub pas dmigs bsal lo / /
zhes gsungs pa'i phyir /
kha cig na re /
rigs shes kyis stong nyid rtogs pa de stong nyid yin zer /
kha cig na re /
de stong nyid ma yin pa'i med dgag yin zer /
de gnyis ka mi 'thad par thal /
gal te de med dgag yin na de stong nyid yin dgos pa la /
de stong nyid ma yin pa'i phyir /
rtags zur dang po grub ste /
de med dgag yin par yig char bshad pa'i khungs ni dka' gnad brgyad kyi zin bris sogs su myu gu rang bzhin med par rigs shes kyis dngos su rtogs pa na de rigs shes kyis rtogs pa'i ldog pa de nyid shugs la rtogs pa yin gsungs pa de yin zhing /
de lta na de stong nyid yin par 'gyur ba'i phyir /
der thal /
rigs shes kyi shugs gzhal yin na stong nyid yin dgos pa'i phyir te /
rigs shes kyis stong nyid dang dgag bya rigs mi mthun pa'i med dgag shugs la rtogs mi rung ba'i phyir /
'on kyang lung de ni de rigs shes kyi stobs shugs kyis rtogs pa'i don yin pa la dgongs pa'i phyir dang /
yig cha'i dgongs pa'ang de yin pa'i phyir /
rtsa ba'i rtags zur gnyis pa grub ste /
rigs shes kyis stong nyid rtogs pa stong nyid ma yin pa'i phyir /
der thal /
tshad mas stong nyid rtogs pa stong nyid ma yin pa'i phyir /
der thal /
stong nyid tshad mas dmigs pa stong nyid ma yin pa'i phyir /
der thal /
stong nyid yod pa stong nyid ma yin pa'i phyir /
der thal /
de stong nyid ma yin par ma zad med dgag kyang ma yin pa'i phyir /
gzhan yang /
rigs shes kyis stong nyid rtogs pa stong nyid ma yin par thal /
bar chad med lam gyis stong nyid mngon sum du rtogs pa stong nyid ma yin pa'i phyir /
der thal /
de nyid bar chad med lam de'i bya byed las gsum gyi nang gi bya ba yin pa'i phyir /
khyab ste /
gzhan du na bar chad med lam gyi ngor bya byed sogs gnyis snang mtha' dag ldog par bshad pas kyang gnod pa'i phyir ro / /
yang kha cig na re /
rigs shes rjes dpag gi gzhal byar gyur ba'i stong nyid don dam bden pa mtshan nyid par bshad pa mi 'thad par thal /
de don dam bden ba btags pa yin pa'i phyir /
der thal /
rigs shes rjes dpag gi ngor chos can gzugs sogs kyang shar ba'i rgyu mtshan gyis de don dam btags pa bar 'jog dgos pa'i phyir /
der thal /
stong nyid rtogs pa'i rjes dpag gis stong gzhi chos can snang ba'i phyir te /
lam rim chen mo las /
da lta chos rnams la rang gi ngo bos grub pa'i rang bzhin du grub pa rdul tsam yang @# / /
med par gtan la phab pa'i rang bzhin gyis stong pa'i stong nyid ni gzugs sogs kyi chos 'di dag khyad gzhir byas pa'i steng du khyad chos su yod pa'i blo gcig gi yul na de gnyis ka yod pa mi 'gal zhing gnyis snang de ma log pas stong nyid de don dam bden pa btags par 'gyur ro / /
gang gi tshe rang bzhin med par rtogs pa'i lta ba de nyid goms pas don de mngon sum du rtogs pa'i ngor ni rang bzhin med bzhin du rang bzhin du snang ba'i 'khrul snang thams cad ldog pas na chos nyid de mngon sum du byas pa'i shes pas chos can gzugs sogs de mi dmigs pas de lta bu'i chos nyid dang chos can gnyis blo de'i don med pas de gnyis chos nyid dang chos can du 'jog pa ni tha snyad pa'i blo gzhan zhig gi ngos nas bzhag dgos so / /
de ltar na don dam pa'i bden pa ni rang gi ngo bos grub pa'i spros pa thams cad zhi ba'i steng du rang bzhin med bzhin du der snang ba'i 'khrul snang gi spros pa thams cad kyang rnam par log pa tsam la 'jog pas de khas blang kyang rang gi ngo bos grub pa'i rang bzhin khas blangs ga na dgos /
zhes gsungs pa'i phyir zer na dpyad gzhi che ste /
stong nyid rtogs pa'i rigs shes rtog bcas kyis stong gzhi chos can mi snang bar yig char bshad pa'i phyir ro / /
'on kyang rjes dpag gi ngor shar ba'i stong nyid de spyir don dam dngos yin kyang mnyam bzhag rnam par mi rtog pa'i ye shes kyi ngor spros pa thams cad dang bral bar 'char tshul la ltos te don dam btags pa ma yin pas lam rim che chung gnyis kyi bshad tshul mi 'gal zhing /
stong nyid rtogs pa'i rjes dpag gis chos can gzugs sogs snang ba ni rtsa she'i TIka chen sogs kyi dgongs pa yin pa ltar snang bas zhib tu dbyad dgos te /
TIka chen rigs pa'i rgya mtsho las /
de la spros pa ni 'dir rtags kyi dgag bya'i spros pa tsam ma yin gyi snang pa'i spros pa yang yin no / /
de las 'das pa'i tshul ni de kho na nyid mngon sum du gzigs pa'i ngor gnyis snang gi spros ba thams cad nub pa la bya'i snang ba'i spros pa med pa la mi bya ste /
gzhan du na chos nyid dang chos can snang ba'i spros pa gnyis ya ma bral bas don dam bden pa mi srid par 'gyur ba'i phyir ro / /
zhes mnyam bzhag spros bral du gsungs pa'i don gnyis snang nub pa la mi byed par snga rabs pa'i lugs ltar mnyam bzhag zag med kyis chos nyid mi snang ba'i don du 'dod na chos can mi snang bar chos nyid snang ba'i blo mi srid par 'gyur bar gsungs pa'i rgyu mtshan yod pa'i phyir ro / /
yang kha cig na re /
tshig gsal las kun rdzob kyi don gsum bshad pa'i phan tshun rten pa'i don rtogs na rdzun par rtogs dgos kyang gzhan gnyis rtogs pa la rdzun pa'i don rtogs pas ma khyab par yig char bshad pa mi 'thad par thal /
gzhi de kho na nyid mthong ba la sgrib byed kyi blo kun rdzob pa'i ngor bden par rtogs pa'i gang zag yin na gzhi de rdzun par grub par rtogs pa'i gang yin pas khyab pa'i phyir na ma khyab ste /
yig cha'i dgongs pa ni gzhi de urang bden pas 'dzin pa'i blo'i ngor bden par rtogs pa la gzhi de rdzun par rtogs mi dgos par bshad pa tsam yin pa'i phyir /
gzhan du na gzhi de kun rdzob bden par rtogs kyang gzhi de@# / /
rdzun pa yin par ma rtogs pa'i gang zag yod par 'gyur dgos pa la de ltar yang ma yin pa'i phyir te /
rnam bshad dgongs pa rab gsal las /
blo de'i ngor gzhi de kun rdzob bden par grub pa la gzhi de rdzun par grub dgos pa'i rgyu mtshan ni /
bum sogs la kun rdzob bden pa zhes pa'i tshig zur gyi bden pa 'jog pa na blo dang don gnyis las don la bden par mi 'jog par bden 'dzin kun rdzob pa'i ngo nyid du bden par bzhag dgos par mthong ba na /
khya par de ma sbyar na bden par mi 'grub cing rdzun pa yin par mthong dgos pa'i gnad kyis yin no / /
zhes gsungs pa'i phyir /
rnam mkhyen gyis bden gnyis mkhyen tshul sogs TIka chen gnyis las shes par bya ste /
'dir tshig mngas ngo nas ma bris so / /
rnam mkhyen gyis rnam mkhyen rang nyid mkhyen tshul la rje yab sras kyi bshad tshul tshig zin mi mthun kyang dgongs pa mi 'gal bar 'gro tshul yig char gsal bar bshad pas der blta bar bya'o / /
yang kha cig na re /
rtsa she las /
'jig rten kun rdzob bden pa dang / /
zhes pa'i 'jig rten de so so skye bo yin zer /
kha cig na re /
de tha snyad pa'i shes pa yin zer /
de gnyis ka mi 'thad par thal /
de la phung po la brten nas btags pa'i gang zag bzhag pa'i phyir /
der thal /
'jig pa ni phung po dang rten pa ni phung po la brten nas btags pa'i don yin pa'i phyir /
der thal /
de ltar tshig gsal las gsungs pa bzhin du rtsa she'i TIka chen las kyang gsungs pa'i phyir te /
TIk chen nyid las /
de la 'jig rten ni phung po la brten nas btags pa'i gang zag yin te /
'jig rten phung por rab grags pa / /
de la 'jig rten nges par rten / /
zhes 'jig pa phung po la brten pa la 'jig rten du gsungs pa'i phyir ro / /
zhes gsungs pa'i phyir /
'jig rten kun rdzob bden pa zhes 'jig rten smos pa'i rgyu mtshan yod de /
kun rdzob ni 'jig rten pa'am tha snyad pa'i shes ngor grub pa yin gyi rigs shes kyi ngor ma grub ces ngo bo ji ltar gnas tshul brjod pa'i ched du yin pa'i phyir dang /
yang na rab rib dang ling tog sngon po dang mig ser la sogs pas dbang po nyams pa'i shes pa ni gang la ltos te yang dag 'jog pa'i 'jig rten ma yin zhing /
de dag gi yul skra shad la sogs pa'ang 'jig rten shes ngo la ltos nas bden pa ma yin pas de las bkar ba'i phyir 'jig rten kun rdzob bden pa zhes gsungs pa'i phyir te /
tshig gsal las /
'jig rten gyi kun rdzob ni 'jig rten gyi kun rdzob po zhes 'jig rten kun rdzob ces gang las de ltar khyad par du byed pa 'jig rten ma yin pa'i kun rdzob kyang yod dam zhe na /
'di ni dngos po ji ltar gnas pa nges su brjod pa yin gyi 'dir dpyad pa de mi 'jug go /
rnam pa gcig tu na rab rib dang ling tog sngon po dang mig ser la sogs pas dbang po nyams pas mthong ba phyin ci log la gnas pa de dag ni 'jig rten ma yin te /
de dag gi kun rdzob gang yin pa de ni 'jig rten kun rdzob bden pa ma yin pas /
'jig rten kun rdzob bden pa dang zhes de las khyad par du byas so / /
zhes gsungs pa'i phyir /
yang kha cig @# / /
na re| snang stong gnyis tshogs mngon sum du rtogs pa'i rjes thob ye shes kyis bden stong shugs la rtogs pa ma yin par thal /
des de dngos su rtogs pa'i phyir /
der thal /
de'i ngor bden stong shar ba'i phyir /
der thal /
de'i ngor bden stong dang sgyu ma lta bu'i snang ba gnyis kyi tshogs don shar ba'i phyir na ma khyab ste /
de gnyis kyi tshogs pa kun rdzob bden pa yin pa'i phyir /
der thal /
de kun rdzob bden pa yin kyang don dam btags pa ba dang sgyu ma lta bu'i stong nyid kyi ming gis bstan pa'i phyir /
der thal /
mnyam bzhag tu bden grub rnam par bcad tsam gyi nam mkha' lta bu'i stong nyid bsgom pa'i zab mo'i lam gyi rim pa dang /
rjes thob tu sgyu ma lta bu'i stong nyid shar ba'i rgya che ba'i lam gyi rim pa'i gshog pa gnyis kyi stobs rgyas par gyur pa'i blo ldan ngang ba'i rgyal pos gdul bya'i skye bo ngang ba'i tshogs dpag tu med pa bskyed pa rnams kyis mdun du bdar nas /
sngon lan mang du bsags pa'i dge ba'i rlung shugs chen po'i stobs kyis /
rgyal ba'i yon tan gyi rgya mtsho'i pha rol tu 'gro bar 'gyur ba yin pa'i phyir te /
dbu ma la 'jug pa las /
kun rdzob de nyid gshog yangs dkar po rgyas gyur pa / /
ngang pa'i rgyal po de ni skye bo'i ngang pa yis / /
mdun du bdar nas dge ba'i rlung gi shugs stobs kyis / /
rgyal ba'i yon tan rgya mtsho'i pha rol mchog tu 'gro / /
zhes gsungs pa'i phyir ro / /
smras pa / /
bden gnyis shes bya'i lha lam yangs par mnyam rjes 'dab gshog dal bar bskyod / /
tshogs gnyis chu skyes dra bas khebs pa'i thabs shes 'o mtshor rnam rol zhing / /
chos gnyis gsal mdzad mgrin pa'i rdza rnga rgyun mi 'chad par rab sgrogs pa'i / /
don gnyis mthar phyin thub pa'i dbang po sras bcas ngang ba'i tshogs la 'dud / /
rjod byed tshig gi pha mtha' mi mngon brjod don zab mo gting dpag dka' / /
rang gzhan grub mtha'i rlabs phreng 'khrugs pas rang lugs nyi zla'ang chur nub bzhin / /
mkhas rlom snying la 'jigs pa 'bum ster mkhas mang gzhung lugs chu gter cher / /
rnam mang legs bshad rin chen tshol mkhan rnam dpyod gru yis 'jug par rigs / /
gang zhig bsgrubs kyang 'grub par ma nges gang tshe grub na'ang 'dor dgos pa'i / /
don chung tshe 'di'i che thabs sna tshogs don du gnyer bas dus 'da' zhing / /
dam chos tshul bzhin sgrub pa'i khom bral dam pas smad pa'i las la 'jug /
mkhas lo'i grags pa lhur len bdag 'dra mkhas pa yin na blun pa su / /
rnam dpyod mi dman shar gyi ri bo'i rtser / /
legs bshad cha shas yongs rdzogs ri bong can / /
shar tshe gzur gnas mkhas pa'i chu shel las / /
rab dga'i chu rgyun 'byung ba de yi gshis / /
gsar bshad ga bur thigs pa 'bum 'dzeg pas / /
kun la snyoms par bsil ba ster na yang| |'ga' zhig yid ni tsha bas gdung srid de / /
phyogs su lhung ba rnams kyi gshis 'di 'dra / /
'on kyang smod tshig brang 'gro'i zas dug gis / /
legs bshad mkha' la lding ba'i dbang po 'di'i / /
grags snyan @# / /
lus kyi khog pa bsregs gyur kyang / /
don snying bai DUr ya 'gyur su yis 'gog /
rgyal dang de sras sprul ba'i skur 'bod pa'i / /
sgo btags phub ma bkram pas khebs pa' 'og dgra 'dul gnyen skyong thur bgrod 'khyil ba'i dong / /
'gro ba'i spyi mthun las ngan byed pos bsgrubs / /
'on kyang thub pas rgyal dang rgyal sras mchog /
bsam bzhin dus mthar tha mal tshul bzung ste /
bstan 'gro'i dpal du 'gyur bar gsungs pa la / /
dpyod ldan su zhig the tshom khyogs la 'phyang / /
dam chos 'dzin pa'i smon 'bras legs smin pa'i / /
dam pa rnams kyis bskyed pa'i srol bzang po /
'chad rtsod rtsom pa'i nyin byed dbang po de / /
bshad sgrub dga' tshal rgyas pa'i thabs kyi mchog /
'on kyang da lta snyigs ma'i mthu brtas pas / /
skye bo phal cher chos la 'dod pa chung / /
don gnyer 'ga' yang brtson shes stobs zad pas / /
rtsom 'chad srol bzang nub la mngon par phyogs / /
'ga' zhig shes kyang gzhan gyis smad kyis dogs / /
la la 'bad kyang gnad don gsal mi nus / /
gzhan dag zer spros 'don pas dus 'da' zhing / /
phal cher rmongs pas ci yang bya thabs zad / /
de phyir sngon gyi mkhas pa'i lugs srol de / /
tshong 'dus 'o ma bzhin du bslad gyur kyang / /
kho bo blo dang brtson pa'i stobs chung bas / /
lugs bzang spel ba'i nus pa cang ma mchis / /
'on kyang rgya bod gzhung bzang 'o ma'i mtsho / /
rnam dpyod rin chen lhun pos bsrubs pa las / /
legs bshad bdud rtsi 'khyil ba'i kA la sha / /
blo ldan 'chi med tshogs kyi nyer 'tshor grub / /
'dir 'bad legs byas kun snang 'bar ba'i gzis / /
mthar 'dzin grang reg mun pa bsal byas te / /
mtha' yas 'gro ba'i gser ldan dga' ma'i gzhir / /
bshad sgrub bstan pa'i pad tshal bzhad gyur cig /
mdzad bzang rdo rje rtse brgya gyen gdengs shing / /
mkhas btsun bzang po'i mig stong cher bgrad pas| |log spyod sa 'dzin bgrod pa 'joms mdzad pa / /
lha dbang dam pa'i zhabs pa da rtag brtan shog /
mthu ldan snyigs ma lnga bdo'i gur khyim du / /
don ldan legs bshad sgron me sbar ba las / /
rtsod ldan lus phra ma rab skyengs gyur te / /
rdzogs ldan gos kyi rdzu la brten par shog /
ces grub mtha' bzhi'i lugs kyi kun rdzob dang don dam pa'i don rnam par bshad pa legs bshad dpyid kyi dpal mo'i glu dbyangs zhes bya ba 'di ni /
tshe rabs sngon nas dam chos 'dzin pa'i smon lam gyi mthu brtas pas nang rig pa'i sde snod gong 'og la mkhas par sbyangs shing /
bstan pa rin po che la ches cher gces spras su mdzad @# / /
pa'i dam pa 'ga' zhig gi gsung gis bskul ba'i bka' stsal dang du blangs nas /
byang phyogs kyi mthar skyes pa'i sprang btsun ngag dbang dpal ldan zhes bya bas rab byung bcu bzhi pa'i bgrang bya nyer dgu pa myos byed ces pa shing mo lug gi lo sa ga zla ba'i yar tshes gsum par /
mdo sngags rig gnas kun gyi dga' tshal khu re chen mor rdzogs par bris pa 'dis kyang rgyal bstan rin po che dar zhing rgyas la yun ring du gnas par gyur cig / /
rlabs chen bsod nams ye shes bdud rtsi'i mtsho / /
snying rje'i ri dbang bsgril bas bsrubs skyes pa / /
yon tan cha rdzogs thub dbang nyin mor byed / /
yab sras brgyud par bcas pas dus kun skyongs /
bye mdo rnam rig dbu ma'i grub mtha' bzhi'i / /
bzhed srol bden pa gnyis kyi dka' ba'i gnas / /
gzhung brgya'i snying po dril ba'i legs bshad 'dis / /
smra mkhas kun yid lcags kyu med par drangs / /
de phyir rdzogs sangs rgyas kun 'dus pa'i gzugs / /
zab gsang chos kyi bdud rtsis rnam dpyod lus / /
rgyas mdzad sngon med grags pa'i gzi byin can / /
mtshungs med gang de'i bzhed dgongs bsgrub pa'i slad / /
mkho rgu'i yo byad du ma'i rkyen sbyar te / /
rkang 'thung glegs bur yi ge 'bur dod du / /
brkos pa gcig las du mar 'char ba'i sgo /
zad mi shes par spel ba'i legs byas mthus / /
mkha' mnyam lus can yongs kyi phan bde'i gzhi / /
rgyal bstan snying po dge ldan ring lugs mchog /
bshad sgrub bya ba las kyi 'khor lo'i sgos / /
mi nyams srid mtha'i bar du 'phel gyur cig /
ma 'ongs tshe rabs phreng ba kun tu bdag /
lung rtogs chos tshul rin thang med pa'i rdul / /
bshad sgrub shing rtas lus can spyi nor du / /
'dren pa'i snying stobs phul du phyin gyur cig /
khrims ldan sde rnams bshad sgrub bya bas brel / /
skye sprul dag kyang mkhas btsun rnam thar ngoms / /
nag po'i rtsa lag sder bcas yid zhum ste / /
dus gsum rgyal ba'i bzhed don kun grub shog /
ces khu re chen mo'i sde snod 'dzin pa ngag dbang dpal ldan gyis mdzad pa'i grub mtha' bzhi'i lugs kyi bden gnyis kyi rnam bzhag legs bshad dpyid kyi dpal mo'i glu dbyangs zhes bya ba 'di nyid /
snga mo yongs kyi dge ba'i bshes gnyen chen po bka' drin mnyam med sangs rgyas chos grags dpal bzang po'i zhal snga nas kyi /
chos rje ngag dbang dpal ldan pa'i yig cha 'di rigs rgya bod kyi gzhung chen gung bsgrigs pa'i slob gnyer byed par 'dod pa rnams la med mi rung du 'jug gshis /
phyis sor par du 'khod pa re by7ung na shin tu legs tshul gyi zhal chems stsal ba'i don ltar /
@# / /
zhus dag pa gser lag bya btang 'jam dbyangs rgya mtsho dang /
bar yig ba mtshal phug sngags 'chang rta mgrin dang /
rkos mkhan sde dge bkra shis dang /
sde dge bu rgyal rnams kyis bgyis shing /
tsang tsha ri khrod ba tshul khrims bstan 'dzin gyis dngos rdzas gang yod khu bsdus bgyis te gzhung chang chung zhig par du bsgrubs na zer ba don ldan du bya ba'i phyir /
lcags khyi lo par du brko ba'i 'og brtsams pa /
chu byi ston rdzogs par grub pa'i bar byang du gyi na pa dge 'dun bstan 'dzin rgya mtshos bris pa'o / /
